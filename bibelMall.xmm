<?xml version="1.0" encoding="ISO-8859-1"?>
<bible>
<b n="1 Mosebok">
<c n="1">
<v n="1">Allt började när Gud skapade himlen och jorden.</v>
<v n="2">Först var jorden ett formlöst och tomt kaos, och Guds Ande svävade över de mörka dimmorna.</v>
<v n="3">Då sa Gud: "Ljus, bli till." Då blev det ljust.</v>
<v n="4" t="5">Gud var nöjd med ljuset och skilde det från mörkret. Han kallade ljuset dag, och mörkret kallade han natt. Tillsammans utgjorde de den första dagen.</v>
<v n="6">Sedan sa Gud: "Låt dimmorna skilja på sig för att forma himlen där uppe och haven där nere."</v>
<v n="7" t="8">Gud skapade på så sätt himlen och skilde dimman ovanför från vattnet nedanför. Allt detta hände den andra dagen.</v>
<v n="9" t="10">Sedan sa Gud: "Låt vattnet under himlen samlas så att torrt land kommer fram." Det blev så och Gud kallade det torra jord, och vattnet kallade han hav. Gud var nöjd</v>
<v n="11" t="12">och fortsatte: "Låt det ur jorden växa fram alla sorters gräs och fröbärande växter och fruktträd med kärnor i frukten, så att fröna och kärnorna på nytt ger upphov till de slags växter och frukter som de kommit ifrån. Det blev så, och Gud var nöjd.</v>
<v n="13">Allt detta hände den tredje dagen.</v>
<v n="14" t="15">Sedan sa Gud: "Låt det bli skinande ljus på himlen för att lysa upp jorden och skilja dagen från natten. De ska bestämma årstiderna på jorden och utmärka dagarna och åren." Det blev så,</v>
<v n="16">för Gud skapade två stora ljus, solen och månen, som skulle lysa över jorden, det större ljuset, solen, för att lysa på dagen och det mindre ljuset, månen, för att lysa på natten. Han skapade också stjärnorna.</v>
<v n="17">Gud placerade dem alla på himlen för att upplysa jorden,</v>
<v n="18">härska över dagen och natten och skilja ljuset från mörkret. Gud var nöjd.</v>
<v n="19">Allt detta hände den fjärde dagen.</v>
<v n="20">Sedan sa Gud: "Låt vattnet vimla av levande varelser, och låt himlen fyllas av fåglar."</v>
<v n="21" t="22">Gud skapade stora sjödjur och fiskar och fåglar av alla slag. Sedan såg Gud på dem med glädje och välsignade dem allesammans. "Föröka er och fyll haven", sa han, och till fåglarna sa han: "Föröka er ni också och uppfyll jorden!"</v>
<v n="23">Detta avslutade den femte dagen.</v>
<v n="24">Sedan sa Gud: "Låt jorden bära fram djur av alla slag - boskap, kräldjur och vilda djur." Det blev så.</v>
<v n="25">Gud skapade alla slags vilda djur och boskap och kräldjur, och Gud var nöjd med det han hade gjort.</v>
<v n="26">Sedan sa Gud: "Låt oss skapa människan, lik oss själva, att härska över allt liv i havet och i luften och på jorden."</v>
<v n="27">Alltså skapade Gud människan lik hennes Skapare, lik sig själv skapade Gud människan till man och kvinna.</v>
<v n="28">Gud välsignade dem och sa: "Föröka er och uppfyll jorden och lägg den under er. Ni ska härska över fiskarna, fåglarna och alla djuren.</v>
<v n="29">Lyssna! Jag ger er de fröbärande växterna på hela jorden och alla fruktträden. De ska ge er mat.</v>
<v n="30">Åt djuren och fåglarna ger jag däremot allt gräs och andra gröna växter som föda."</v>
<v n="31">Sedan såg Gud på allt han hade skapat, och han var mycket nöjd. Detta avslutade den sjätte dagen.</v>
</c>
<c n="2">
<v n="1">Så blev slutligen himlen och jorden fullständiga med allt vad de innehöll.</v>
<v n="2">När den sjunde dagen kom var Gud alltså klar med sitt arbete.</v>
<v n="3">Han välsignade den sjunde dagen och bestämde att den skulle vara helig, eftersom han till den dagen var färdig med allt han hade skapat.</v>
<v n="4">Här följer en sammanfattning av händelserna då himlen och jorden skapades av Herren Gud.</v>
<v n="5">Först fanns det inga växter och ingen säd kunde gro på jorden, för Herren Gud hade inte sänt något regn, och inte heller fanns det någon som kunde bruka jorden.</v>
<v n="6">Men vatten bröt fram ur marken och vattnade jorden.</v>
<v n="7">Och Herren formade en mans kropp av markens jord och blåste in livsande i honom. Så blev människan en levande varelse.</v>
<v n="8">Sedan planterade Herren Gud en trädgård österut i Eden och satte där människan som han format.</v>
<v n="9">Herren Gud planterade vackra träd av alla slag i trädgården, och de gav den mest utsökta frukt. Mitt i trädgården planterade han Livets Träd och Kunskapens Träd, som ger kunskap om gott och ont.</v>
<v n="10">En flod rann upp i Eden. Den bevattnade trädgården och delade sig sedan i fyra floder.</v>
<v n="11" t="12">Den första heter Pison, och den flyter runt hela Havilas land, där det finns gott om rent guld och vacker harts och onyxsten.</v>
<v n="13">Den andra floden kallas Gihon och flyter omkring hela landet Kus.</v>
<v n="14">Den tredje floden heter Tigris och flyter öster om staden Assur. Den fjärde floden är Eufrat.</v>
<v n="15">Herren Gud satte mannen i Edens trädgård för att bruka och vårda den.</v>
<v n="16" t="17">Men Herren Gud gav mannen denna varning: "Du får äta av vilken frukt som helst i trädgården, utom av den från Kunskapens Träd, för dess frukt kommer att öppna dina ögon, så att du blir vaken över vad som är rätt och orätt, gott och ont. Om du äter av den kommer du att straffas med döden."</v>
<v n="18">Sedan sa Herren Gud: "Det är inte bra för mannen att vara ensam. Jag ska skapa en kamrat åt honom, en hjälp som passar för hans behov."</v>
<v n="19" t="20">Herren Gud formade därför av jord djur och fåglar av alla slag och förde dem till mannen för att se vad han skulle kalla dem, och vad han kallade dem fick de sedan heta. Men fortfarande fanns det ingen lämplig hjälp för mannen.</v>
<v n="21">Herren Gud lät då mannen falla i djup sömn, tog ut ett av hans revben och slöt till stället där han hade tagit ut det.</v>
<v n="22">Sedan gjorde han en kvinna av revbenet och förde henne fram till mannen.</v>
<v n="23">"Där är hon!" utropade Adam. "Hon är en del av mitt eget kött och blod! Hon är tagen ur en man, och hon ska kallas kvinna."</v>
<v n="24">Det är därför som en man lämnar sin far och mor och förenar sig med sin hustru på ett sådant sätt att de blir en person.</v>
<v n="25">Trots att mannen och hans hustru var nakna, var inte någon av dem generad eller blyg.</v>
</c>
<c n="3">
<v n="1">Ormen var det listigaste av alla djur som Herren Gud hade skapat. Ormen kom till kvinnan och sa: "Jaså, verkligen? Får ni inte äta av någon frukt i trädgården? Säger Gud att ni inte får äta något av det?"</v>
<v n="2" t="3">"Naturligtvis får vi äta frukten", svarade kvinnan. "Det är bara av trädet mitt i trädgården som vi inte får äta. Gud säger att vi inte får äta eller ens röra dess frukt, för då kommer vi att dö."</v>
<v n="4">"Det är lögn!" väste ormen. "Ni kommer inte att dö!</v>
<v n="5">Gud vet mycket väl att i samma ögonblick som ni äter av den kommer ni att bli som han. Era ögon kommer att öppnas, och ni kommer att kunna skilja mellan gott och ont!"</v>
<v n="6">Kvinnan lät sig övertygas. Frukten såg god och saftig ut! Och den skulle ju ge henne vishet! Därför åt hon lite av den och gav en bit till sin man, som också smakade på den.</v>
<v n="7">Men när de åt av frukten blev de plötsligt medvetna om att de var nakna och blev generade. Därför band de ihop fikonlöv runt höfterna för att skyla sig.</v>
<v n="8">När de den kvällen hörde Herren Gud vandra omkring i trädgården gömde de sig bland träden.</v>
<v n="9">Herren Gud ropade till Adam: "Varför gömmer du dig?"</v>
<v n="10">Adam svarade: "Jag hörde att du kom och ville inte att du skulle se mig naken".</v>
<v n="11">"Vem har talat om för dig att du är naken?" frågade Herren Gud. "Har du ätit av frukten från trädet som jag varnade dig för?"</v>
<v n="12">"Ja", erkände Adam, "Kvinnan, som jag fick av dig gav mig en bit, och jag åt."</v>
<v n="13">Då frågade Herren Gud kvinnan: "Hur kunde du göra något sådant?Ormen lurade mig", svarade hon.</v>
<v n="14">Därför sa Herren Gud till ormen: "Det här ska bli ditt straff: Jag skiljer dig från alla husdjur och vilda djur på hela jorden. Jag förbannar dig. Du ska kräla på marken så länge du lever, och du ska äta jord.</v>
<v n="15">Från och med nu kommer du och kvinnan att vara fiender, och samma förhållande ska gälla mellan din avkomma och hennes barn. Barnet kommer att krossa ditt huvud, medan du kommer att hugga det i hälen."</v>
<v n="16">Sedan sa Gud till kvinnan: "Du kommer att föda barn med smärta och plågor. Trots detta kommer du att välkomna din mans kärlek, och han ska råda över dig."</v>
<v n="17">Till Adam sa Gud: "Eftersom du lyssnade till din hustru och åt frukten, fast jag hade sagt att du inte fick det, låter jag en förbannelse vila över marken. Hela ditt liv kommer du att få slita för ditt uppehälle.</v>
<v n="18">Marken ska ge dig tistlar och törnen, och du ska äta dess örter.</v>
<v n="19">Hela livet ända tills du dör kommer du att få kämpa för att bruka den. Sedan kommer du att återvända till den jord du kom ifrån, för du skapades av jord, och till jorden ska du återvända."</v>
<v n="20">Mannen kallade sin hustru Eva, som betyder den livgivande, för han sa: "Hon ska bli mor till hela människosläktet."</v>
<v n="21">Och Herren Gud gav Adam och hans hustru kläder av djurhudar.</v>
<v n="22">Sedan sa Herren Gud: "Eftersom mannen har blivit som vi är och kan skilja det goda från det onda, vad kommer då att hända om han äter av frukten på Livets Träd och lever i evighet?"</v>
<v n="23">Därför visade Herren Gud ut honom ur Edens trädgård och skickade bort honom för att bruka den jord som han hade skapats av.</v>
<v n="24">På så sätt drev Herren ut honom, och öster om Edens trädgård placerade Gud mäktiga änglar med flammande svärd för att skydda vägen till Livets Träd.</v>
</c>
<c n="4">
<v n="1">Sedan låg Adam med sin hustru Eva, och hon blev med barn och födde en son som fick namnet Kain, som betyder "jag har skapat". Hon sa nämligen: "Med Guds hjälp har jag skapat en människa!"</v>
<v n="2">Hennes nästa barn var Abel, Kains bror. Abel blev herde, medan Kain blev lantbrukare.</v>
<v n="3">När skördetiden kom tog Kain en del av sin skörd och gav som gåva till Herren,</v>
<v n="4">och Abel tog de feta köttstyckena från sina bästa lamm och gav dem till Herren. Herren tog emot Abels offer,</v>
<v n="5">men inte Kains. Detta gjorde Kain både arg och besviken, och hans ansikte blev mörkt av vrede.</v>
<v n="6">"Varför är du så arg?" frågade Herren. "Varför är ditt ansikte så mörkt av vrede?</v>
<v n="7">Det kan lysa av glädje, om du gör det du bör göra! Men om du vägrar att lyda, så var på din vakt! Synden väntar på att anfalla dig och vill förgöra dig, men du kan besegra den!"</v>
<v n="8">En dag föreslog Kain sin bror att de skulle gå ut på fälten tillsammans. Medan de var där, överföll Kain sin bror och dödade honom.</v>
<v n="9">Strax därefter frågade Herren Kain: "Var är din bror? Var är Abel?Hur ska jag kunna veta det?" sa Kain. "Ska jag hålla reda på honom?"</v>
<v n="10">Men Herren sa: "Din brors blod ropar till mig från marken. Vad har du gjort?</v>
<v n="11">Från och med nu är du bortvisad från denna mark, som du har befläckat med din brors blod.</v>
<v n="12">Den kommer inte längre att ge dig några skördar, hur du än arbetar med den! Från och med nu ska du vara hemlös och fredlös och irra från plats till plats."</v>
<v n="13">Kain svarade Herren: "Mitt straff är större än jag kan bära,</v>
<v n="14">för du har förvisat mig från min mark och från dig själv och gjort mig till en landsflyktig vandrare. Alla som ser mig kommer att försöka döda mig."</v>
<v n="15">Då svarade Herren: "De kommer inte att döda dig, för jag ska ge ett sju gånger värre straff åt den som gör det." Sedan satte Gud ett märke på Kain, som ett skydd så att ingen skulle döda honom.</v>
<v n="16">Kain gick sedan bort ifrån Herren och bosatte sig i landet Nod, öster om Eden.</v>
<v n="17">Därefter blev Kains hustru med barn, och hon gav honom en son som hette Enok. När Kain senare byggde en stad kallade han den Enok efter sin son.</v>
<v n="18">Enok var Irads far. Irad var Mehujaels far, Mehujael var Metusaels far, Metusael var Lemeks far.</v>
<v n="19">Lemek gifte sig med två kvinnor - Ada och Silla.</v>
<v n="20">Ada födde ett barn som hette Jabal, och han blev stamfar för alla som bor i tält och lever av boskapsskötsel.</v>
<v n="21">Hans bror hette Jubal och blev den förste musikern - han uppfann harpan och flöjten.</v>
<v n="22">Lemeks andra fru, Silla, födde Tubal-Kain. Han var den förste att gjuta redskap av brons och järn.</v>
<v n="23">En dag sa Lemek till sina båda hustrur, Ada och Silla: "Hör på! Jag har dödat en ung man, som anföll och sårade mig.</v>
<v n="24">Om någon dödar Kain, kommer han att straffas sju gånger, men om någon dödar mig, ska han straffas sjuttiosju gånger!"</v>
<v n="25">Senare födde Eva ytterligare en son. Han fick namnet Set, som betyder ersättning, för Eva sa: "Gud har gett mig en annan son i stället för honom som Kain dödade."</v>
<v n="26">När Set växte upp fick han en son som han kallade Enos. Det var under hans livstid som människorna först började att tillbe Herrens namn.</v>
</c>
<c n="5">
<v n="1">Här följer en förteckning över några av Adams släktingar. Adam var lik Gud från den dag han skapades.</v>
<v n="2">Gud skapade mannen och kvinnan och välsignade dem och kallade dem redan från början för människor.</v>
<v n="3" t="5">Adam var 130 år gammal när hans son Set föddes, och denne var sin fars avbild på alla sätt. Sedan levde Adam ytterligare 800 år och fick söner och döttrar och dog 930 år gammal.</v>
<v n="6" t="8">Set var 105 år gammal när hans son Enos föddes. Sedan levde han ytterligare 807 år och fick söner och döttrar och dog 912 år gammal.</v>
<v n="9" t="11">Enos var 90 år gammal när hans son Kenan föddes. Sedan levde han ytterligare 815 år och fick söner och döttrar och dog 905 år gammal.</v>
<v n="12" t="14">Kenan var 70 år gammal när hans son Mahalalel föddes. Sedan levde han ytterligare 840 år och fick söner och döttrar och dog 910 år gammal.</v>
<v n="15" t="17">Mahalalel var 65 år gammal när hans son Jered föddes. Sedan levde han ytterligare 830 år och fick söner och döttrar och dog 895 år gammal.</v>
<v n="18" t="20">Jered var 162 år gammal när hans son Enok föddes. Sedan levde han ytterligare 800 år och fick söner och döttrar och dog 962 år gammal.</v>
<v n="21" t="24">Enok var 65 år gammal när hans son Metusela föddes. Sedan levde han ytterligare 300 år i gemenskap med Gud och fick söner och döttrar. När han var 365 år, och hade levat i ständig gemenskap med Gud, försvann han, för Gud tog bort honom!</v>
<v n="25" t="27">Metusela var 187 år gammal när hans son Lemek föddes. Sedan levde han ytterligare 782 år och fick söner och döttrar och dog 969 år gammal.</v>
<v n="28" t="31">Lemek var 182 år gammal när hans son Noa föddes. Lemek kallade honom för Noa, för han sa: "Han kommer att ge oss tröst under det hårda arbetet med den jord, som Gud har förbannat." Sedan levde Lemek 595 år och fick söner och döttrar och dog 777 år gammal.</v>
<v n="32">Noa var 500 år gammal och hade tre söner, Sem, Ham och Jafet.</v>
</c>
<c n="6">
<v n="1" t="2">En befolkningsexplosion ägde nu rum på jorden. Det var vid den tid då varelser från andevärlden såg på de vackra kvinnorna på jorden och gifte sig med dem de ville ha.</v>
<v n="3">Då sa Herren: "Min Ande ska inte få vanäras i människan för alltid, eftersom hon är ond. Jag ska ge henne 120 år att rätta till sitt levnadssätt."</v>
<v n="4">När de onda varelserna från andevärlden på den tiden, och också senare, låg med kvinnorna på jorden, blev deras barn de jättar, som det finns så många berättelser om.</v>
<v n="5">Herren Gud insåg vidden av den mänskliga ondskan, och att människornas liv bara var inriktat på det onda.</v>
<v n="6">Han sörjde över att han hade skapat dem, och var bedrövad i sitt hjärta.</v>
<v n="7">Han sa: "Hela mänskligheten, som jag har skapat, ska jag utplåna från jorden. Ja, jag ska också utplåna djuren och kräldjuren och fåglarna, för jag ångrar att jag skapade dem."</v>
<v n="8">Men över Noa kunde Herren glädja sig, och här följer berättelsen om honom:</v>
<v n="9" t="10">Noa var den enda verkligt rättfärdiga människan som bodde på jorden på den tiden, och han försökte i allt leva efter Guds vilja. Han hade tre söner: Sem, Ham och Jafet.</v>
<v n="11">Brottsligheten bara ökade på jorden, och i Guds ögon blev världen mer och mer fördärvad inifrån.</v>
<v n="12" t="13">Då Gud såg hur fruktansvärt allt var och såg att hela människosläktet var ont och fördärvat, sa han till Noa: "Jag har beslutat mig för att förgöra hela människosläktet. Jorden är nämligen fylld av brottslighet på grund av människan. Ja, jag ska utplåna henne från jorden.</v>
<v n="14">Bygg en båt av ett hartsrikt träslag och täta den med tjära och bygg däck och gör rum över hela skeppet.</v>
<v n="15">Gör den 150 meter lång, tjugofem meter bred och femton meter hög.</v>
<v n="16">Gör också takfönster runt hela skeppet, en halv meter under taket, och gör tre däck på båten, ett nedre däck, ett mellandäck och ett övre däck, och sätt en dörr på sidan.</v>
<v n="17">En översvämning ska täcka jorden, och jag ska förgöra varje levande varelse, alla som det finns livsande i. Alla kommer att dö.</v>
<v n="18">Men jag lovar dig att du ska vara trygg i båten tillsammans med din hustru, dina söner och deras hustrur.</v>
<v n="19" t="20">Ta ett par av varje djurart, en hane och en hona, med dig i båten och håll dem vid liv under den tid översvämningen varar! Ta in ett par av varje art av fåglar, djur och kräldjur.</v>
<v n="21">Samla också ihop all den mat i båten, som ni kommer att behöva."</v>
<v n="22">Noa gjorde precis som Herren hade befallt.</v>
</c>
<c n="7">
<v n="1">Slutligen kom den dag då Herren sa till Noa: "Gå in i båten med hela din familj, för bland alla människor på jorden är det bara du som jag anser som rättfärdig.</v>
<v n="2">Ta med dig djuren också, ett par av varje art. Men när det gäller de djur som jag har utvalt att använda till mat och offer, ska du ta sju par av varje</v>
<v n="3">och sju par av varje slags fågel. På så sätt kommer allt skapat att bevaras och föröka sig på nytt, efter översvämningen.</v>
<v n="4">Om en vecka ska jag sända ett regn som kommer att hålla på i fyrtio dagar och fyrtio nätter, och alla djur och fåglar och kräldjur, som jag har skapat, kommer att dö."</v>
<v n="5">Noa gjorde därför som Herren hade befallt honom.</v>
<v n="6">Han var 600 år när översvämningen kom.</v>
<v n="7">Han gick ombord på båten med sin hustru, sina söner och deras hustrur, för att fly undan översvämningen.</v>
<v n="8" t="9">Tillsammans med dem fanns alla djur, både de som kunde ätas och offras, och de som inte var avsedda för detta, och alla fåglar och kräldjur. De kom in i båten parvis, hanar och honor, precis som Gud hade befallt Noa.</v>
<v n="10" t="12">En vecka senare, när Noa var 600 år, två månader och sjutton dagar gammal, började regnet komma i skyfall från himlen. Vatten från underjordiska källor vällde fram ur jorden under fyrtio dygn.</v>
<v n="13">Men Noa hade samma dag gått in i båten med sin hustru och sina söner Sem, Ham och Jafet och deras hustrur.</v>
<v n="14" t="15">Tillsammans med dem i båten fanns par av varje djurart, husdjur och vilda djur, dessutom kräldjur och fåglar av varje art.</v>
<v n="16">De kom parvis, hane och hona, precis som Gud hade befallt. Sedan stängde Herren Gud dörren efter dem.</v>
<v n="17">Under fyrtio dagar brusade vattenmassorna fram. De täckte marken och lyfte båten högt ovanför jorden.</v>
<v n="18">Vattnet steg högre och högre, men båten flöt tryggt.</v>
<v n="19" t="20">Slutligen täckte vattnet alla berg och stod flera meter över de högsta topparna.</v>
<v n="21">Jordens alla levande varelser drunknade, fåglar, husdjur, vilda djur, kräldjur och hela mänskligheten.</v>
<v n="22">Allt som andades och levde på torra land,</v>
<v n="23">ja, allt liv på jorden utplånades. Gud förgjorde dem allesammans och lät bara Noa och dem som var med honom i båten leva.</v>
<v n="24">Vattnet täckte jorden i 150 dagar.</v>
</c>
<c n="8">
<v n="1">Gud glömde inte Noa och alla djuren i båten. Han lät en vind blåsa över vattnet så att det började sjunka undan.</v>
<v n="2">De underjordiska källorna slutade att strömma, och skyfallen avtog.</v>
<v n="3" t="4">Vattnet fortsatte alltså att sjunka undan, tills båten stannade på Ararats berg, 150 dagar efter regnets början.</v>
<v n="5">Tre månader senare hade vattnet minskat så mycket att andra bergstoppar började bli synliga.</v>
<v n="6">Efter ytterligare fyrtio dagar öppnade Noa fönstret</v>
<v n="7">och släppte ut en korp, som flög fram och tillbaka tills jorden blivit torr.</v>
<v n="8">Under tiden skickade Noa också ut en duva för att se om den kunde hitta torr mark,</v>
<v n="9">men duvan fann ingen plats att vila på utan återvände till Noa. Vattnet stod fortfarande för högt. Då sträckte Noa ut sin hand och tog in duvan i båten igen.</v>
<v n="10">Sju dagar senare släppte Noa ut duvan än en gång,</v>
<v n="11">och nu återvände fågeln mot kvällen med ett olivlöv i näbben. Då visste Noa att vattnet sjunkit undan.</v>
<v n="12">En vecka senare släppte han ut duvan igen, och denna gång kom den inte tillbaka.</v>
<v n="13">Tjugonio dagar senare öppnade Noa dörren för att själv se efter och fann att vattnet var borta.</v>
<v n="14">Ytterligare åtta veckor gick, och slutligen var jorden torr.</v>
<v n="15" t="16">Då sa Gud till Noa: "Nu kan ni alla gå ut.</v>
<v n="17">Släpp alla djur, fåglar och kräldjur så att de kan föröka sig och bli många."</v>
<v n="18" t="19">Snart var båten alldeles tom. Noa, hans hustru, hans söner och deras hustrur gick ut tillsammans med alla djur, kräldjur och fåglar. Alla lämnade båten i par och i grupper.</v>
<v n="20">Sedan byggde Noa ett altare. På det offrade han några av de djur och fåglar som Gud hade bestämt för detta ändamål.</v>
<v n="21">Herren var nöjd med offret och sa för sig själv: "Jag kommer aldrig att göra om detta igen. Jag ska aldrig förbanna jorden och förgöra de levande varelserna, även om människan alltid dras till det onda från sin tidigaste ungdom, och även om hon gör det som är ont.</v>
<v n="22">Så länge som jorden finns kvar kommer det att finnas sådd och skörd, köld och värme, vinter och sommar, dag och natt."</v>
</c>
<c n="9">
<v n="1">Gud välsignade Noa och hans söner och uppmanade dem att skaffa 	många barn och att åter befolka jorden.</v>
<v n="2" t="3">"Alla vilda djur och fåglar och fiskar kommer att vara rädda för er", förklarade Gud för honom, "för jag har ställt dem under er makt. Ni kan använda dem till mat tillsammans med säden och grönsakerna.</v>
<v n="4">Men ät aldrig djur, om inte blodet har runnit ut!</v>
<v n="5" t="6">Att döda människor är förbjudet. Djur som dödar människor måste dö, liksom varje människa som mördar. Att döda en människa är nämligen att döda någon som är skapad lik Gud.</v>
<v n="7">Ja, jag vill att du ska få många barn och befolka jorden och härska över den."</v>
<v n="8">Sedan sa Gud till Noa och hans söner:</v>
<v n="9" t="11">"Jag lovar er och era barn och de djur som ni tog med er, alla dessa fåglar och boskapsdjur och vilda djur, att aldrig mer låta en översvämning fördärva jorden.</v>
<v n="12">Jag ska bekräfta mitt löfte med ett tecken:</v>
<v n="13">Till tidens ände ska min regnbåge finnas i skyn. Den ska påminna om mitt löfte till er och till hela jorden.</v>
<v n="14">När jag sänder moln över jorden, kommer regnbågen att synas bland molnen,</v>
<v n="15">och jag ska komma ihåg mitt löfte till er och till varje varelse att aldrig mer låta vattnet övertäcka jorden och förgöra allt liv.</v>
<v n="16" t="17">Jag ska se regnbågen i skyn och komma ihåg mitt löfte till alla levande varelser på jorden."</v>
<v n="18">Noas tre söner hette Sem, Ham och Jafet. (Ham är stamfader till kananeerna.)</v>
<v n="19">Alla folken på jorden härstammar från Noas tre söner.</v>
<v n="20" t="21">Noa blev lantbrukare och planterade en vingård och odlade vin. En dag när han var drucken och låg naken i sitt tält, såg Ham (Kanaans stamfar)</v>
<v n="22">sin far ligga där naken och gick ut och berättade det för sina två bröder.</v>
<v n="23">Då tog Sem och Jafet en mantel och höll den över sina axlar och gick in baklänges i tältet och lät den falla över Noa för att skyla hans nakenhet, medan de tittade åt ett annat håll.</v>
<v n="24" t="25">När Noa vaknade ur sin druckenhet och sömn och fick reda på vad som hade hänt, och vad hans yngre son Ham hade gjort, förbannade han Hams ättlingar:"En förbannelse ska vila över kananeerna", svor han. "De ska bli de lägsta av slavarna till Sems och Jafets ättlingar."</v>
<v n="26" t="27">Sedan sa han: "Gud välsigne Sem, och må Kanaan bli hans slav. "Gud välsigne Jafet. Låt honom få del av Sems framgångar. Och låt Kanaan bli hans slav."</v>
<v n="28">Noa levde ytterligare 350 år efter översvämningen</v>
<v n="29">och var 950 år gammal när han dog.</v>
</c>
<c n="10">
<v n="1">Detta är Sems, Hams och Jafets ättlingar. De tre var Noas söner, och de fick söner efter översvämningen.</v>
<v n="2">Jafets söner hette: Gomer, Magog, Madai, Javan, Tubal, Mesek och Tiras.</v>
<v n="3">Gomers söner hette: Askenas, Rifat och Togarma.</v>
<v n="4">Javans söner hette: Elisa, Tarsis, Kittim och Dodanim.</v>
<v n="5">Deras ättlingar blev sjöfartsfolk i olika länder, och de hade alla sina skilda språk.</v>
<v n="6">Hams söner hette: Kus, Misraim, Put och Kanaan.</v>
<v n="7">Kus söner hette: Seba, Havila, Sabta, Raema och Sabteka. Raemas söner hette: Saba och Dedan.</v>
<v n="8">En av Kus ättlingar hette Nimrod. Han blev den förste kungen.</v>
<v n="9">Han var en väldig jägare, välsignad av Gud, och hans namn blev ett ordspråk. Folk brukade säga: "En väldig jägare, välsignad av Gud - som Nimrod."</v>
<v n="10">Kärnan i hans rike omfattade Babel, Erek, Ackad och Kalne, i Sinears land.</v>
<v n="11" t="12">Därifrån utsträckte han sitt välde till Assyrien. Han byggde Nineve, Rehabot-Ir, Kela och Resen (som är beläget mellan Nineve och Kela), huvudstaden i riket.</v>
<v n="13" t="14">Misraim blev stamfar till följande folk: lydierna, anameerna, lehabeerna, naftaleerna, patroseerna, kasluheerna, som filisteerna härstammar ifrån, och kaftoreerna.</v>
<v n="15" t="19">Kanaans äldste son hette Sidon, och han var också stamfar till hetiterna, jebuseerna, amoreerna, girgaseerna, hiveerna, arkeerna, sineerna, arvadeerna, semareerna och hamateerna.Slutligen spred sig Kanaans ättlingar från Sidon och hela vägen till Gerar i Gasaremsan och till Sodom, Gomorra, Adma och Seboim nära Lesa.</v>
<v n="20">Dessa, som alla var Hams ättlingar, spred sig till många länder och folk med många olika språk.</v>
<v n="21">Eber härstammade från Sem, Jafets äldste bror.</v>
<v n="22">Här följer en förteckning över Sems andra ättlingar: Elam, Assur, Arpaksad, Lud och Aram.</v>
<v n="23">Arams söner hette: Us, Hul, Geter och Mas.</v>
<v n="24">Arpaksads son hette Sela, och Selas son hette Eber.</v>
<v n="25">Eber fick två söner: Peleg (som betyder: 'delning', för under hans livstid delades jordens folk och blev kringspridda) och Joktan (Pelegs bror).</v>
<v n="26" t="30">Joktan var far till: Almodad, Selef, Hasarmavet, Jera, Hadoram, Usal, Dikla, Obal, Abimael, Saba, Ofir, Havila och Jobab.Joktans ättlingar bodde utefter hela vägen från Mesa till Sefars berg i öster.</v>
<v n="31">Dessa var alltså Sems ättlingar, grupperade efter folktillhörighet, språk och geografisk spridning.</v>
<v n="32">Alla som omnämnts härstammade från Noa, och de bodde i de olika länder som uppstod efter översvämningen.</v>
</c>
<c n="11">
<v n="1">Vid den tiden talade människorna ett enda språk.</v>
<v n="2">När befolkningen ökade och människorna spred sig österut upptäcktes en slätt i Babylonien, som snart blev befolkad.</v>
<v n="3" t="4">Folket som bodde där började tala om att bygga en stor stad med ett torn, som skulle nå upp till himlen - ett ståtligt, evigt monument över dem själva."Detta kommer att sammansvetsa oss, och hindrar oss från att bli kringspridda över hela världen", sa de. De började att tillverka stora mängder av bränt tegel och att samla jordbeck till murbruk.</v>
<v n="5">Men när Gud kom ned för att se staden och tornet, som de höll på att bygga,</v>
<v n="6">sa han: "Om de kan klara av detta när de just har börjat utnyttja sin språkliga och politiska enhet, tänk bara på vad de ska kunna göra längre fram! Inget kommer att bli omöjligt för dem!</v>
<v n="7">Kom, låt oss gå dit ner och ge dem olika språk, så att de inte kan förstå varandra!</v>
<v n="8">Genom sitt handlande spred Gud ut dem över hela jorden, och då upphörde byggandet av staden.</v>
<v n="9">Det är därför som den kallas Babel, som betyder förvirring, för det var där som Herren förvirrade dem genom att ge dem många språk och på detta sätt skingra dem över hela jorden.</v>
<v n="10" t="11">Två år efter floden, när Sem var 100 år gammal, föddes hans son Arpaksad. Efter det levde Sem ytterligare 500 år och fick många söner och döttrar.</v>
<v n="12" t="13">När Arpaksad var trettiofem år gammal föddes hans son Sela, och därefter levde han ytterligare 403 år och fick många söner och döttrar.</v>
<v n="14" t="15">Sela var trettio år gammal när hans son Eber föddes, och han levde ytterligare 403 år och fick många söner och döttrar.</v>
<v n="16" t="17">Eber var trettiofyra år gammal när hans son Peleg föddes. Han levde ytterligare 430 år och fick många söner och döttrar.</v>
<v n="18" t="19">Peleg var trettio år gammal när hans son Regu föddes. Han levde ytterligare 209 år och fick många söner och döttrar.</v>
<v n="20" t="21">Regu var trettiotvå år gammal när Serug föddes. Han levde ytterligare 207 år och fick många söner och döttrar.</v>
<v n="22" t="23">Serug var trettio år gammal när hans son Nahor föddes. Han levde ytterligare 200 år och fick många söner och döttrar.</v>
<v n="24" t="25">Nahor var tjugonio år gammal när hans son Tera föddes. Han levde ytterligare 119 år och fick söner och döttrar.</v>
<v n="26">När Tera var sjuttio år gammal hade han tre söner - Abram, Nahor och Haran.</v>
<v n="27">Och Haran fick en son, som hette Lot.</v>
<v n="28">Men Haran dog som ung i det land där han föddes (i kaldeernas Ur) och efterlämnade sin far.</v>
<v n="29">Under tiden gifte sig Abram med sin halvsyster Sarai, och hans bror Nahor gifte sig med den föräldralösa sondottern Milka, som var dotter till brodern Haran. Milka hade en bror som hette Jiska.</v>
<v n="30">Men Sarai var ofruktsam och kunde inte få några barn.</v>
<v n="31">Då tog Tera sin son Abram, sin sonson Lot, Harans son, och sin svärdotter Sarai och lämnade kaldeernas Ur för att flytta till Kanaans land. Men de stannade och bosatte sig i staden Haran.</v>
<v n="32">Där dog Tera, 205 år gammal.</v>
</c>
<c n="12">
<v n="1">När Abrams far hade dött befallde Gud Abram: "Lämna ditt eget land och ditt eget folk och gå till det land som jag ska leda dig till!</v>
<v n="2">Om du gör det kommer jag att se till att du blir stamfar för ett stort folk. Jag ska välsigna dig och göra ditt namn berömt, så att du blir till välsignelse för många andra.</v>
<v n="3">Jag ska välsigna dem som välsignar dig och förbanna dem som förbannar dig. Hela världen kommer att bli välsignad genom dig."</v>
<v n="4">Då gjorde Abram som Herren hade sagt till honom, och Lot följde också med. Abram var sjuttiofem år gammal vid den tiden.</v>
<v n="5">Han tog med sig sin fru Sarai, sin brorson Lot och allt han ägde, boskapen och slavarna han hade fått i Haran, och kom slutligen till Kanaan.</v>
<v n="6">När de reste genom Kanaan kom de till en plats nära Sikem och slog läger bredvid Mores ek. Området beboddes vid den tiden av kananeer.</v>
<v n="7">Här uppenbarade sig Herren för Abram och sa: "Jag ska ge detta land till dina efterkommande." Till minne av Herrens besök byggde Abram ett altare där.</v>
<v n="8">Efteråt lämnade Abram platsen och reste söderut till det bergiga landskapet mellan Betel i väst och Ai i öst. Där slog han läger och byggde ett altare åt Herren och tillbad honom.</v>
<v n="9">På detta sätt fortsatte han i lugn takt söderut till Negev och rastade ofta.</v>
<v n="10">Vid den tidpunkten blev det en svår hungersnöd i landet. Abram reste därför ner till Egypten för att bo där.</v>
<v n="11" t="13">Men när han närmade sig Egyptens gräns, bad han sin fru Sarai att säga till alla att hon var hans syster! "Du är mycket vacker", sa han till henne. "När egyptierna ser dig kommer de att säga: 'Detta är hans hustru. Låt oss döda honom så att vi sedan kan få henne.' Men om du säger att du är min syster, kommer egyptierna att behandla mig väl för din skull och skona mitt liv!"</v>
<v n="14">Mycket riktigt, när de anlände till Egypten började alla att tala om Sarais skönhet.</v>
<v n="15">När Farao, kungen i Egypten, hörde sina ämbetsmän förtjust berätta om henne lät han hämta henne till sitt harem.</v>
<v n="16">Sedan gav Farao Abram många gåvor för hennes skull: får, oxar, åsnor, slavar av båda könen och kameler.</v>
<v n="17">Men Herren sände en fruktansvärd plåga över Faraos familj på grund av Sarai.</v>
<v n="18">Då kallade Farao på Abram och anklagade honom häftigt: "Vad är det du har gjort mot mig?" sa han. "Varför talade du inte om för mig att hon är din fru?</v>
<v n="19">Varför sa du att hon var din syster och gick med på att jag gifte mig med henne? Ta henne nu och ge dig iväg!"</v>
<v n="20">Farao skickade ut dem allesammans ur landet under väpnad eskort, Abram, hans hustru och hela hans familj med allt vad han ägde.</v>
</c>
<c n="13">
<v n="1" t="2">De lämnade alltså Egypten och reste norrut till Negev, Abram, hans hustru och Lot med allt vad de ägde. Abram var mycket rik på boskap, silver och guld.</v>
<v n="3" t="4">Sedan fortsatte de norrut mot Betel, där han förut hade slagit läger mellan Betel och Ai till den plats där han hade byggt altaret. Där tillbad han Herren igen.</v>
<v n="5">Men Lot var också mycket rik. Han hade får och nötboskap och många tjänare.</v>
<v n="6">Landet kunde inte försörja både Abram och Lot med alla deras hjordar, det var alltför många djur för de betesmarker som fanns tillgängliga.</v>
<v n="7">Strider bröt därför ut mellan Abrams och Lots herdar, trots den fara de alla mötte från kananeernas och perisseernas stammar som bodde i landet.</v>
<v n="8">Då talade Abram med Lot om saken. "Dessa stridigheter mellan våra män måste sluta", sa han. "Vi kan inte klara oss om våra familjer är osams. Nära släktingar som vi måste hålla ihop!</v>
<v n="9">Jag ska säga dig vad vi ska göra. Välj ut den del av landet som du vill ha och så skiljs vi åt! Om du vill ha området österut, så ska jag stanna här i den västra delen.Vill du hellre ha området i väster så går jag österut.</v>
<v n="10">Lot tittade länge ut över de bördiga fälten runt Jordanfloden, som var väl bevattnade överallt (detta var innan Herren hade förstört Sodom och Gomorra). Hela området ända bort till Soar var som Edens trädgård eller som den vackra landsbygden i Egypten.</v>
<v n="11">Därför utvalde Lot detta område, Jordandalen, öster om dem. Han gick dit med sina hjordar och sina tjänare, och på så sätt skildes han och Abram.</v>
<v n="12">Abram stannade nämligen i Kanaans land, medan Lot bodde bland städerna på slätten och slog läger på en plats nära staden Sodom.</v>
<v n="13">Människorna i detta område var ovanligt onda och syndade mycket mot Herren.</v>
<v n="14">Efter det att Lot gått därifrån, sa Herren till Abram: "Se dig omkring,</v>
<v n="15">till dig och dina ättlingar ska jag ge landet i området du kan se i varje riktning.</v>
<v n="16">Jag ska ge dig många ättlingar, ja fler än dammkornen som inte kan räknas!</v>
<v n="17">Vandra nu omkring i hela området och utforska det land som jag ska ge dig."</v>
<v n="18">Då flyttade Abram sitt tält till Mamres ekar nära Hebron och byggde där ett altare till Herren.</v>
</c>
<c n="14">
<v n="1">Nu bröt krig ut i landet. Arafel, Sinears kung, Arjok, Ellasars kung, Kedorlaomer, Elams kung, och Tideal, Goims kung,</v>
<v n="2">stred mot Bera, Sodoms kung, Birsa, Gomorras kung, Sinab, Admas kung, Semeber, Seboims kung och kungen i Bela (som senare kallades Soar).</v>
<v n="3">Dessa kungar från Sodom, Gomorra, Adma, Seboim och Bela mobiliserade sina arméer i Siddimsdalen, dalen vid Döda havet.</v>
<v n="4">Under tolv år hade de alla varit undersåtar till kung Kedorlaomer, men på det trettonde året gjorde de uppror.</v>
<v n="5" t="6">Ett år senare kom Kedorlaomer med sina allierade och slakten började. Han segrade över rafaeerna i Asterot Karnaim, över suseerna i Ham, över emeerna i Save-Kirjataim och över horeerna på berget Seir, och drev dem ända till El-Paran vid öknen.</v>
<v n="7">Sedan vände de om till En-Mispat (som senare kallades Kades) och förgjorde amalekiterna och amoreerna som bodde i Hasason-Tamar.</v>
<v n="8" t="9">Men den andra armén, som bestod av kungarna i Sodom, Gomorra, Adma, Seboim och Bela (Soar), anföll utan framgång Kedorlaomer och hans allierade när de var i Döda havets dal, fyra kungar mot fem.</v>
<v n="10">Dalen var full av jordbecksgropar. När armén som tillhörde kungarna i Sodom och Gomorra flydde, föll några i groparna och resten flydde till bergen.</v>
<v n="11">Segrarna plundrade Sodom och Gomorra och tog med sig all deras rikedom och mat. Sedan drog de hemåt igen.</v>
<v n="12">De tog också med sig Lot, Abrams brorson, som bodde i Sodom, och allt han ägde.</v>
<v n="13">En av de män som lyckats fly kom och berättade för hebreen Abram vad som hade hänt. Abram hade slagit läger bland ekarna som tillhörde amoreen Mamre (bror till Eskol och Aner, Abrams allierade).</v>
<v n="14">När Abram fick reda på att Lot hade tagits till fånga, sammankallade han männen som var födda i hans hushåll, 318 män sammanlagt, och förföljde fienderna ända till Dan.</v>
<v n="15">Den natten anföll han dem med framgång och förföljde den flyende armén till Hoba, norr om Damaskus.</v>
<v n="16">Han fick tillbaka hela bytet som de hade tagit, brorsonen Lot, och alla Lots ägodelar, kvinnorna och andra tillfångatagna.</v>
<v n="17">När Abram återvände från sitt anfall mot Kedorlaomer och de andra kungarna, kom kungen i Sodom ut för att möta honom i Savedalen (som senare kallades Kungsdalen).</v>
<v n="18">Även kungen i Salem (Jerusalem), Melki-Sedek, som var präst åt Gud, den Högste, kom och han gav Abram bröd och vin.</v>
<v n="19" t="20">Sedan välsignade Melki-Sedek Abram med denna välsignelse:"Må välsignelse från Gud den Högste, himlens och jordens skapare, vila över dig Abram. Lovad vare Gud, som har överlämnat dina fiender till dig." Då gav Abram Melki-Sedek en tiondel av hela bytet.</v>
<v n="21">Kungen i Sodom vädjade till Abram: "Ge mig bara mitt folk, som blev tillfångataget. Behåll själv hela bytet som de stal från min stad."</v>
<v n="22">Men Abram svarade: "Jag har högtidligt lovat Herren Gud den Högste, himlens och jordens skapare,</v>
<v n="23">att jag inte ska ta så mycket som en enda tråd från er, så att ni inte kan säga: 'Abram är rik därför att jag gav honom bytet!'</v>
<v n="24">Det räcker med det som mina unga män har ätit av din mat. Men ge en del av bytet till mina stridskamrater Aner, Eskol och Mamre."</v>
</c>
<c n="15">
<v n="1">Efteråt sa Herren till Abram i en syn: "Var inte orolig, Abram, för jag ska försvara dig, och jag ska ge dig stora välsignelser."</v>
<v n="2" t="3">Men Abram svarade: "Herre, Herre, vad har jag för nytta av alla dina välsignelser, när jag inte har någon son? Utan en son kommer någon annan i min familj att ärva all min rikedom."</v>
<v n="4">Då sa Herren till honom: "Nej, ingen annan kommer att bli din arvinge, för du ska få en son som ska ärva allt du äger."</v>
<v n="5">Sedan förde Gud ut Abram under natthimlen och sa till honom: "Se upp mot himlen och räkna stjärnorna, om du kan. Dina ättlingar kommer att bli som dessa, alltför många för att kunna räknas!"</v>
<v n="6">Och Abram trodde Gud, och Gud räknade honom som rättfärdig på grund av hans tro.</v>
<v n="7">Han sa till honom: "Jag är Herren, som förde dig ut ur kaldeernas Ur för att ge dig detta land för all framtid."</v>
<v n="8">Men Abram svarade: "Herre, Herre, hur kan jag vara säker på att du vill ge mig allt det här?"</v>
<v n="9">Då sa Herren till honom att ta en tre år gammal kviga, en tre år gammal get, en tre år gammal bagge, en turturduva och en ung duva</v>
<v n="10">och slakta dem och dela dem på mitten och skilja halvorna åt, men att inte dela fåglarna.</v>
<v n="11">Och när gamarna kom ner över de slaktade djuren, schasade Abram bort dem.</v>
<v n="12">När solen gick ner den kvällen föll en tung sömn över Abram, och han såg i en syn ett fruktansvärt olycksbådande mörker, som fyllde honom med skräck.</v>
<v n="13">Då sa Herren till Abram: "Dina ättlingar kommer att förtryckas som slavar i ett främmande land under 400 år.</v>
<v n="14">Men jag ska straffa det folk som gör dem till slavar, och till slut kommer de att gå därifrån med stora rikedomar,</v>
<v n="15">(och själv kommer du att dö i frid vid hög, mogen ålder).</v>
<v n="16">Och efter fyra generationer ska dina ättlingar återvända hit till detta land, för de onda amoreerna, som bor här nu, kommer inte att vara mogna för straff förrän då."</v>
<v n="17">När solen gick ner och det blev mörkt såg Abram en rykande eld och en flammande fackla som passerade mellan de slaktade djurhalvorna.</v>
<v n="18">Den dagen upprättade Herren detta förbund med Abram: "Jag har gett detta land till dina ättlingar, ända från Wadiel-Arish till floden Eufrat.</v>
<v n="19" t="21">Jag ska ge dem följande folk:Kaineerna, kenaseerna, kadmoneerna, hetiterna, perisseerna, rafaeerna, amoreerna, kananeerna, girgaseerna och jebuseerna."</v>
</c>
<c n="16">
<v n="1" t="2">Men Sarai och Abram hade inga barn. Då erbjöd Sarai Abram att ta hennes tjänsteflicka till hustru, en egyptisk flicka som hette Hagar.</v>
<v n="3">Sarai sa: "Eftersom Herren inte har gett mig några barn, så kan du ligga med min tjänsteflicka, och hennes barn ska bli mina."Abram gick med på hennes förslag. (Det skedde tio år efter det att Abram först hade kommit till Kanaans land.)</v>
<v n="4">Han låg därför med Hagar, och hon blev med barn. När hon förstod att hon var gravid, blev hon mycket stolt och oförskämd mot sin husmor Sarai.</v>
<v n="5">Då sa Sarai till Abram: "Allt är ditt fel! Nu ser min tjänsteflicka ner på mig, fastän jag gav henne förmånen att bli din hustru. Må Herren döma dig för att du har gjort detta mot mig!"</v>
<v n="6">"Du har tillåtelse att straffa flickan på det sätt du tycker är bäst," svarade Abram. Då slog Sarai henne så att hon flydde.</v>
<v n="7">Herrens ängel fann henne vid en brunn i öknen, på vägen till Sur.</v>
<v n="8">Ängeln frågade: "Hagar, Sarais tjänsteflicka, var har du kommit ifrån och vart är du på väg?Jag är på flykt från min arbetsgivare," svarade Hagar.</v>
<v n="9" t="12">Då sa ängeln: "Gå tillbaka till din husmor och uppför dig väl, för jag ska göra dig till ett stort folk. Ja, du är med barn. Du kommer att få en son, som du ska kalla Ismael (Gud hör). Gud har nämligen hört din klagan. Denne din son kommer att vara otämjd som en vildåsna! Han kommer att vara emot alla, och alla kommer att vara emot honom. Men han ska leva i närheten av sina släktingar."</v>
<v n="13">Därefter talade Hagar om Herren som "Gud som ser mig", för det var han som hade visat sig för henne, och hon tänkte: "Jag såg Gud och fick leva för att jag skulle berätta om det."</v>
<v n="14">Senare kallades brunnen för "Brunnen som tillhör den Levande som ser mig". Den ligger mellan Kades och Bered.</v>
<v n="15">Därefter gav Hagar Abram en son, och Abram kallade honom Ismael.</v>
<v n="16">Abram var vid det tillfället åttiosex år gammal.</v>
</c>
<c n="17">
<v n="1">När Abram var nittionio år gammal visade sig Gud för honom och sa till honom: "Jag är den Allsmäktige. Lyd mig och lev så som jag önskar.</v>
<v n="2" t="4">Jag ska upprätta ett kontrakt mellan oss som garanterar att du ska bli ett mäktigt folk. Faktum är att du inte bara ska bli en far för ett folk utan för många folk!" Abram föll ned med ansiktet mot jorden, när Gud talade till honom.</v>
<v n="5">"Dessutom ska jag ändra ditt namn", sa Gud till honom. "Du heter inte längre Abram (Upphöjd far), utan Abraham (Far till många folk), för det är vad du kommer att bli.</v>
<v n="6">Jag ska ge dig miljoner ättlingar, som ska bilda många folk! Det ska finnas kungar bland dina ättlingar!</v>
<v n="7" t="8">Och detta avtal ska bestå mellan oss från generation till generation i all framtid, för det kommer att gälla mellan mig och dina ättlingar. Det är ett kontrakt som innebär att jag ska vara din Gud och dina efterkommandes Gud. Jag ska ge hela Kanaans land till dig och till dem för alltid, och jag ska vara din Gud."</v>
<v n="9" t="10">Gud fortsatte: "Din del av kontraktet består i att följa dess villkor. Du själv och dina efterkommande har personligen ansvar för att varje manlig individ bland er blir omskuren.</v>
<v n="11">Detta kommer att vara beviset på att du accepterar detta förbund.</v>
<v n="12">Varje pojke ska omskäras på åttonde dagen efter sin födelse. Samma sak gäller alla slavar, både de som har fötts i ditt hushåll och de du har köpt. Detta ska gälla för all framtid och för alla dina efterkommande.</v>
<v n="13">Alla måste omskäras! På kroppen kommer ni alltså att ha ett märke, som visar att ni är en del av mitt eviga förbund.</v>
<v n="14">Den som vägrar att följa detta villkor kommer att avskiljas från folket, för han har brutit mitt kontrakt."</v>
<v n="15">Sedan tillade Gud: "Din fru Sarai ska inte längre heta Sarai, utan Sara (prinsessa),</v>
<v n="16">och jag ska välsigna henne och ge dig en son med henne! Ja, jag ska välsigna henne rikligen och göra henne till mor för många folkslag! Och många kungar ska finnas bland dina efterkommande."</v>
<v n="17">Då föll Abraham ner inför Herren samtidigt som han skrattade till och sa för sig själv: "Skulle jag bli far? Jag som är 100 år gammal? Och ska Sara få barn när hon är nittio år?"</v>
<v n="18">Men till Gud sa han: "Ja, Herre, välsigna Ismael!"</v>
<v n="19">"Nej", svarade Gud, "det var inte det jag sa. Sara ska få en son, och du ska kalla honom Isak (det betyder skratt), och jag ska ingå förbund med honom och hans ättlingar och det ska gälla i evighet.</v>
<v n="20">Vad gäller Ismael så ska jag också välsigna honom precis som du bad mig göra, och jag ska se till att han förökar sig och blir ett stort folk, och tolv furstar ska finnas bland hans efterkommande.</v>
<v n="21">Men mitt förbund gäller Isak, som ska födas åt dig och Sara nästa år vid den här tiden."</v>
<v n="22">Där slutade samtalet, och Gud lämnade Abraham.</v>
<v n="23">Senare samma dag tog Abraham sin son Ismael och alla andra män, som var födda i hans familj eller köpta utifrån, och omskar dem precis som Gud hade sagt till honom.</v>
<v n="24" t="27">Abraham var nittionio år gammal när detta inträffade, och Ismael var tretton. Båda blev omskurna på samma dag tillsammans med alla andra män och pojkar i hushållet, vare sig de var födda där eller köpta som slavar.</v>
</c>
<c n="18">
<v n="1">Herren visade sig ännu en gång för Abraham, medan denne bodde i eklunden vid Mamre. En varm sommareftermiddag när Abraham satt i tältöppningen</v>
<v n="2">lade han plötsligt märke till tre män som kom emot honom. Han skyndade sig för att möta dem och välkomna dem.</v>
<v n="3" t="4">"Mina herrar", sa han. "Gå inte längre. Stanna här och vila er i skuggan under träden, medan jag hämtar vatten för att tvätta era fötter</v>
<v n="5">och en bit mat för att styrka er med. Stanna här ett tag innan ni fortsätter er resa."De svarade: "Det låter bra. Gör som du har sagt."</v>
<v n="6">Då sprang Abraham tillbaka till tältet och sa till Sara: "Skynda dig att baka några brödkakor. Använd det bästa mjölet och se till att det räcker åt alla tre!"</v>
<v n="7">Sedan sprang han ut till hjorden, valde ut en fet kalv och sa till en tjänare att skynda sig att slakta den.</v>
<v n="8">Utan dröjsmål dukade han sedan fram ost och mjölk och den stekta kalven, och medan männen åt stod han bredvid dem under träden.</v>
<v n="9">"Var är din fru Sara?" frågade de."I tältet", svarade Abraham.</v>
<v n="10">Då sa Herren, för det var han: "Nästa år ska jag ge dig och Sara en son!" (Sara lyssnade i tältöppningen bakom honom.)</v>
<v n="11">Men Abraham och Sara var båda mycket gamla, och Sara hade för länge sedan passerat den ålder då hon fortfarande kunde få barn.</v>
<v n="12">Därför skrattade Sara tyst för sig själv: "Skulle en kvinna vid min ålder kunna få barn och det med en man så gammal som min?"</v>
<v n="13">Då frågade Gud Abraham: "Varför skrattade Sara? Varför sa hon att hon är för gammal att få barn?</v>
<v n="14">Finns det något som är omöjligt för Gud? Nästa år ska jag komma igen och verkligen se till att Sara har en son, precis som jag har sagt till dig."</v>
<v n="15">Men Sara vågade inte erkänna sitt misstag utan ljög och sa: "Jag skrattade inte!Jo, det gjorde du visst!" svarade Herren.</v>
<v n="16">Sedan reste männen sig upp från måltiden och började gå mot Sodom, och Abraham gick med dem ett stycke på vägen.</v>
<v n="17">"Hur skulle jag kunna dölja min plan för dig Abraham?" frågade Gud.</v>
<v n="18">"Du ska ju bli ett mäktigt folk och en källa till välsignelse för alla jordens folk.</v>
<v n="19">Jag har utvalt dig för att leda din familj på rätt väg i lydnad för mig. När de gör vad som är rätt och riktigt kan jag ge dig vad jag lovat dig."</v>
<v n="20">Och Herren fortsatte:</v>
<v n="21">"Jag har hört att folket i Sodom och Gomorra är mycket syndigt, och att allt de gör är vidrigt. Jag ska gå dit för att se efter om rapporterna verkligen är sanna. Om inte ryktet är sant så får jag veta det."</v>
<v n="22" t="23">De andra två gick därefter mot Sodom, medan Herren stannade kvar hos Abraham en stund. Då steg Abraham fram till honom och frågade: "Kommer du ändå att döda både onda och goda utan urskillning?</v>
<v n="24">Tänk om det finns femtio gudfruktiga människor i staden! Kommer du att förgöra den och inte rädda den för deras skull?</v>
<v n="25">Det skulle inte vara rätt! Du vill väl inte döda de gudfruktiga tillsammans med de onda? Då skulle du ju behandla gudfruktiga och onda precis på samma sätt! Så skulle du väl inte vilja göra? Är inte du, som är hela jordens domare, rättvis?"</v>
<v n="26">Gud svarade: "Om det finns femtio gudfruktiga där, så ska jag rädda hela staden för deras skull."</v>
<v n="27">Då talade Abraham igen: "Eftersom jag redan har börjat tala till dig kan jag lika gärna fortsätta, även om jag bara är stoft och aska.</v>
<v n="28">Tänk om det bara finns fyrtiofem? Kommer du då att förgöra staden därför att det fattas fem?"Gud sa: "Jag ska inte förgöra den om jag hittar fyrtiofem gudfruktiga."</v>
<v n="29">Då gick Abraham ännu längre och sa: "Tänk om det bara finns fyrtio?"Gud svarade: "Jag ska inte förgöra staden om det finns fyrtio rättfärdiga."</v>
<v n="30">"Bli inte arg på mig", bad Abraham "utan låt mig fortsätta. Tänk om det bara finns trettio rättfärdiga där?"Gud svarade: "Jag ska inte göra det, om det finns trettio där."</v>
<v n="31">Då sa Abraham: "Eftersom jag har vågat tala till Gud, så kan jag lika gärna fortsätta. Tänk om det bara finns tjugo rättfärdiga?"Gud svarade: "Då ska jag inte förgöra den, för dessa tjugos skull."</v>
<v n="32">Slutligen sa Abraham: "Bli inte vred, Herre, jag ska bara öppna munnen en gång till: Tänk om det bara finns tio?"Och Gud sa: "För dessa tio personers skull ska jag inte förgöra staden."</v>
<v n="33">När Herren hade slutat sitt samtal med Abraham fortsatte han sin vandring, och Abraham återvände till sitt tält.</v>
</c>
<c n="19">
<v n="1">När de två änglarna samma kväll kom till staden Sodoms port, satt Lot där. Han såg dem och reste sig upp för att möta dem och välkomna dem.</v>
<v n="2">"Mina herrar", sa han. "Kom till mitt hem och gästa oss över natten! Om ni önskar kan ni resa vidare redan tidigt i morgon.Nej tack", svarade de. "Vi kan sova här ute på gatan."</v>
<v n="3">Men Lot var så angelägen att de slutligen gick med honom hem, och han bjöd dem på mat och nybakat, osyrat bröd.</v>
<v n="4">När de gjorde sig färdiga för att gå och lägga sig efter måltiden kom män, både yngre och äldre, från alla håll i staden och omringade huset.</v>
<v n="5">De skrek till Lot: "För ut de där männen till oss, så att vi kan våldta dem."</v>
<v n="6">Lot gick då ut för att tala med dem och stängde dörren efter sig.</v>
<v n="7">Han tiggde och bad dem att inte göra något så ont.</v>
<v n="8">"Hör här", sa han. "Jag har två döttrar, som är oskulder. Ni kan ta dem och göra vad ni vill med dem, men lämna dessa män i fred, för de står under mitt beskydd."</v>
<v n="9">"Flytta på dig", skrek de. "Vem tror du att du är? Vi lät den här karln bosätta sig här, och nu försöker han tala om för oss vad vi ska göra! Vi kommer att behandla dig mycket värre än vad vi tänker göra med dessa båda andra." De gick fram till Lot och började bryta sönder dörren.</v>
<v n="10">Men de två männen i huset sträckte sig ut efter Lot, drog in honom och låste dörren</v>
<v n="11">och förblindade tillfälligt Sodoms män, så att de inte kunde hitta dörren.</v>
<v n="12">"Vilka släktingar har du här i staden?" frågade männen Lot. "Försök att få ut dem härifrån allihop, mågar, söner, döttrar eller vad de än är.</v>
<v n="13">Vi ska nämligen utplåna staden fullständigt. Stanken från den här platsen har nått himlen, och Gud har skickat oss hit för att förgöra den."</v>
<v n="14">Då rusade Lot ut för att berätta detta för sina döttrars män: "Skynda er, skynda er ut ur staden, för Herren tänker förgöra den!" Men de unga männen bara tittade på honom, som om han hade förlorat förståndet.</v>
<v n="15">Vid gryningen nästa morgon blev änglarna allt mer angelägna: "Skynda dig", sa de till Lot. "Ta din fru och dina döttrar som är här och ge dig av medan du kan, för annars kommer du att förgås när staden förstörs."</v>
<v n="16">När Lot fortfarande tvekade, tog änglarna honom och hans fru och döttrar vid handen och förde dem i säkerhet utanför staden, för Herren var barmhärtig mot dem.</v>
<v n="17">"Fly för era liv", sa änglarna till honom. "Och se er inte tillbaka. Fly till bergen! Stanna inte här nere på slätten, för då kommer ni att dö."</v>
<v n="18" t="20">"Nej, mina herrar", tiggde Lot, "eftersom ni har varit så vänliga mot mig och räddat mitt liv, och eftersom ni har visat mig så stor barmhärtighet, så låt mig istället för att fly till bergen få fly till den där lilla staden därborta, för jag anar olyckor i bergen. Ser ni inte att den ligger nära och att den är liten? Låt mig få gå dit i stället. Ni ser väl hur liten den är! På så sätt kommer mitt liv att räddas."</v>
<v n="21">Ängeln sa: "Jag accepterar ditt förslag. Vi ska inte förstöra den lilla staden.</v>
<v n="22">Men skynda dig dit, för jag kan inte göra något förrän du är där." (Från och med den dagen har staden kallats Soar, som betyder liten stad.)</v>
<v n="23">Solen var redan på väg upp, när Lot nådde fram till staden.</v>
<v n="24">Då lät Herren eld och flammande svavel regna ner från himlen över Sodom och Gomorra.</v>
<v n="25">Han förstörde dem helt och hållet tillsammans med de andra städerna och byarna på slätten och utplånade allt liv, människor, växter och djur.</v>
<v n="26">Men Lots hustru såg sig om och blev förvandlad till en saltpelare.</v>
<v n="27">Samma morgon var Abraham uppe tidigt och skyndade sig ut till platsen där han hade stått inför Herren.</v>
<v n="28">Han såg ut över slätten mot Sodom och Gomorra och såg rökpelare och flammor stiga upp från städerna som från en ugn.</v>
<v n="29">Men Gud hade hört Abrahams bön och fört Lot i säkerhet och räddat honom ur den förödelse som kommit över städerna.</v>
<v n="30">Efteråt lämnade Lot Soar, för han var rädd för folket där, och bosatte sig i stället i en grotta i bergen tillsammans med sina två döttrar.</v>
<v n="31">En dag sa den äldre flickan till sin syster: "Det finns inte en enda man här i närheten som vår far skulle tillåta att vi gifter oss med, och snart är han själv alltför gammal för att få barn.</v>
<v n="32">Kom, så ger vi honom mycket vin att dricka, och sedan ligger vi med honom, så att vår släkt inte dör ut."</v>
<v n="33">Den kvällen såg de till att fadern blev drucken, och den äldre flickan gick in och låg med sin far. Men han var inte alls medveten om vad som hade hänt.</v>
<v n="34">På morgonen sa hon till sin yngre syster: "Jag låg med far i går kväll. Låt oss fylla honom med vin i kväll igen, och sedan går du in och ligger med honom så att vår familj kan leva vidare."</v>
<v n="35">Den kvällen fick de honom drucken igen och den yngre flickan gick in och låg med honom, och inte heller nu märkte han något.</v>
<v n="36">På så sätt blev båda flickorna med barn genom fadern.</v>
<v n="37">Den äldre dotterns son kallades Moab. Han blev stamfar till moabiterna.</v>
<v n="38">Den yngres son hette Ben-Ammi. Han blev stamfar till ammoniterna.</v>
</c>
<c n="20">
<v n="1">Abraham flyttade så småningom söderut till Negev och bosatte sig mellan Kades och Sur. Under en tid var han i staden Gerar,</v>
<v n="2">och där lät han förstå att Sara var hans syster. Då sände kung Abimelek bud efter henne och såg till att hon blev förd till honom i palatset.</v>
<v n="3">Men den natten kom Gud till honom i en dröm och sa: "Du är dödens, för den kvinna du har tagit till dig är gift."</v>
<v n="4">Men Abimelek hade inte legat med henne ännu, så han sa: "Herre, vill du döda en oskyldig man?</v>
<v n="5">Han påstod ju att hon var hans syster. Och hon själv sa: 'Ja, han är min bror.' Jag har inte haft den minsta tanke på att göra något ont eller något felaktigt."</v>
<v n="6">"Ja, jag vet det", svarade Herren. "Det är därför som jag har hindrat dig från att synda emot mig, och därför lät jag dig inte röra henne.</v>
<v n="7">Återlämna henne nu till hennes man. Han ska be för dig så att du får leva, för han är en profet. Men om du inte återlämnar henne till honom, är du och hela din familj dödsdömda."</v>
<v n="8">Nästa morgon steg kungen upp tidigt och sammankallade snabbt ett möte för hela palatspersonalen. Han talade om för dem vad som hade hänt, och de blev allesammans mycket rädda.</v>
<v n="9" t="10">Sedan kallade kungen på Abraham. "Vad är det du har gjort med oss?" frågade han. "Och vad har jag gjort, för att du ska behandla mig på detta sätt och göra mig och mitt kungarike skyldiga till denna stora synd? Vem kunde tro detta om dig? Vad har fått dig att begå en sådan ond handling?"</v>
<v n="11" t="12">Abraham svarade: "Jag räknade med att detta var en gudlös plats. Jag tänkte att ni säkert skulle vilja ha min hustru och att ni kunde döda mig för att få henne. Dessutom är hon faktiskt min syster, eller åtminstone halvsyster, för vi har samma far. Men jag är gift med henne.</v>
<v n="13">När Gud skickade ut mig på den långa resan från mitt barndomshem, sa jag till henne: 'Var snäll och säg att du är min syster vart vi än kommer.'"</v>
<v n="14">Då tog kung Abimelek får och oxar och tjänare, både män och kvinnor, och gav till Abraham samtidigt som han återlämnade Sara.</v>
<v n="15">"Se dig omkring i mitt rike och välj själv var du vill bo", sa kungen till honom.</v>
<v n="16">Sedan vände han sig till Sara: "Se här", sa han, "jag ger din 'bror' 1.000 silverstycken som ersättning för den personliga skada jag vållat och som betalning för de krav som ni kan ha mot mig. På så sätt har alla fått rättvisa."</v>
<v n="17">Då bad Abraham till Gud att han skulle bota kungen och drottningen och de andra kvinnorna i familjen så att de skulle kunna få barn.</v>
<v n="18">Gud hade nämligen slagit alla kvinnorna med ofruktsamhet, för att straffa Abimelek för att han tagit Abrahams fru till sig.</v>
</c>
<c n="21">
<v n="1" t="2">Sedan gjorde Gud vad han lovat. Sara blev med barn och gav på gamla dagar Abraham en son precis vid den tid som Gud hade sagt.</v>
<v n="3">Abraham kallade honom Isak, som betyder skratt.</v>
<v n="4" t="5">Åtta dagar efter födelsen, omskar Abraham honom, som Gud hade krävt. Abraham var 100 år gammal när detta hände.</v>
<v n="6">Sara sa: "Gud har låtit mig skratta av glädje! Alla som hör detta kommer att glädja sig med mig.</v>
<v n="7">Och vem skulle ha drömt om att jag någonsin skulle få barn? Ändå har jag fött ett åt Abraham på gamla dagar!"</v>
<v n="8">Tiden gick, och barnet växte och blev avvant. Detta firade Abraham med en fest.</v>
<v n="9">Men när Sara såg att Ismael, Abrahams son med den egyptiska flickan Hagar, retade Isak,</v>
<v n="10">vände hon sig till Abraham och sa: 'Gör dig av med slavflickan och hennes son. Han ska inte dela dina ägodelar med min son. Det går jag aldrig med på."</v>
<v n="11">Detta gjorde Abraham mycket upprörd, för Ismael var ju också hans son.</v>
<v n="12">Men Gud sa till Abraham: "Var inte så bekymrad över detta med Ismael och hans mor. Gör som Sara säger, för det är genom Isak som mitt löfte kommer att uppfyllas.</v>
<v n="13">Men av slavflickans sons barn ska jag också göra ett folk, därför att även han är din."</v>
<v n="14">Abraham gick därför upp mycket tidigt följande morgon och gjorde i ordning mat för deras resa. Han band ett vattenkärl på Hagars axlar och skickade bort henne med sin son, och utan mål vandrade hon så ut i Beer-Sebas öken.</v>
<v n="15">När vattnet tog slut lämnade hon barnet under en buske</v>
<v n="16">och gick bort och satte sig en bit därifrån. "Jag vill inte se honom dö", sa hon och brast ut i våldsam gråt.</v>
<v n="17">Då hörde Gud även pojkens gråt, och Guds ängel ropade från himlen till Hagar: "Hagar, vad är det för fel? Var inte rädd, för Gud har hört pojkens rop där han ligger.</v>
<v n="18">Gå och hämta pojken och trösta honom, för jag ska göra ett stort folk av hans ättlingar."</v>
<v n="19">Sedan öppnade Gud hennes ögon och hon såg en brunn. Där fyllde hon vatten i kärlet och gav det till pojken så att han fick dricka.</v>
<v n="20" t="21">Och Gud välsignade Ismael, som växte upp i Parans öken och blev tränad i bågskytte. Där skaffade hans mor honom också en hustru från Egypten.</v>
<v n="22">Vid den tiden kom kung Abimelek och befälhavaren för hans trupper, en man som hette Pikol, och sa till Abraham: "Det är tydligt att Gud hjälper dig i allt vad du gör.</v>
<v n="23">Lova mig med en ed vid Guds namn att du inte ska bedra mig eller min son eller min sonson, och att du ska vara vänligt inställd mot mitt land på samma sätt som jag har varit mot dig."</v>
<v n="24">Abraham svarade: "Det svär jag på!"</v>
<v n="25">Sedan klagade Abraham för kungen om en brunn, som kungens tjänare med våld hade tagit ifrån Abrahams tjänare.</v>
<v n="26">"Detta är första gången jag hör talas om det", sa kungen. "Jag har ingen aning om vem som är ansvarig. Varför talade du inte om detta för mig förut?"</v>
<v n="27">Då gav Abraham kungen får och oxar som skulle offras som en bekräftelse på deras förbund.</v>
<v n="28" t="29">Men när han tog sju lamm och ställde dem åt sidan, frågade kungen: "Varför gör du så?"</v>
<v n="30">Abraham svarade: "Det är en gåva till dig som en offentlig bekräftelse på att denna brunn tillhör mig."</v>
<v n="31">Från den tiden kallas brunnen Beer-Seba (Edsbrunnen) eftersom det var den plats där de bekräftade sitt förbund.</v>
<v n="32">Sedan reste kung Abimelek och Pikol, befälhavaren för hans armé, hem igen.</v>
<v n="33">Abraham planterade ett tamariskträd bredvid brunnen och tillbad Herren där och kallade på den evige Guden som vittne till förbundet.</v>
<v n="34">Därefter bodde Abraham i filisteernas land under en lång tid.</v>
</c>
<c n="22">
<v n="1">En tid senare prövade Gud Abrahams tro och lydnad. "Abraham!" ropade Gud."Ja, Herre", svarade han.</v>
<v n="2">"Tag med dig din ende son, Isak, som du älskar så mycket, och gå till Moria land och offra honom där som ett brännoffer på det berg som jag ska visa dig! "</v>
<v n="3">Följande morgon steg Abraham upp tidigt, högg ved till elden på altaret, sadlade sin åsna, tog med sig sonen Isak och två unga tjänare och började gå mot den plats som Gud hade sagt till honom.</v>
<v n="4">På resans tredje dag såg Abraham målet på avstånd.</v>
<v n="5">"Stanna här med åsnan", sa Abraham till de unga männen, "så ska jag och pojken gå vidare och tillbe, och sedan kommer vi tillbaka."</v>
<v n="6">Abraham lade veden till brännoffret på Isaks axlar, medan han själv bar kniven och flintan för att få eld. Tillsammans fortsatte de vidare.</v>
<v n="7">"Far", frågade Isak, "vi har ved och vi har flinta att göra upp eld med, men var är lammet till offret?"</v>
<v n="8">"Gud ska ordna det, min son", svarade Abraham, medan de gick vidare.</v>
<v n="9">När de kom fram till platsen som Gud hade visat Abraham byggde han ett altare, och på det lade han i ordning veden till elden. Sedan band han Isak och lade honom på altaret över veden.</v>
<v n="10">Så höjde Abraham kniven för att döda sin son och offra honom.</v>
<v n="11">I det ögonblicket ropade Guds ängel från himlen: "Abraham! Abraham!Ja, Herre!" svarade han.</v>
<v n="12">"Lägg bort kniven! Skada inte pojken på något sätt, för jag vet att Gud betyder mest i ditt liv. Du har inte undanhållit något från mig, inte ens din älskade son."</v>
<v n="13">Då lade Abraham märke till en bagge, som hade fastnat med hornen i en buske. Han tog baggen och offrade den som ett brännoffer på altaret i stället för sin son.</v>
<v n="14">Abraham kallade platsen 'Herren utser', och det namnet bär den än i dag.</v>
<v n="15">Sedan kallade Guds ängel än en gång på Abraham från himlen.</v>
<v n="16">"Jag, Herren, har svurit vid mig själv att eftersom du har varit lydig och inte ens undanhållit din älskade son från mig,</v>
<v n="17">ska jag välsigna dig med så rikliga välsignelser att du inte kan räkna dem, och jag ska mångdubbla dina efterkommande till tusentals miljoner, lika omöjliga att räkna som stjärnorna ovanför dig på himlen och som sanden på havsstranden. Dina efterkommande kommer att besegra sina fiender</v>
<v n="18">och bli en välsignelse för alla folk, och detta ska ske därför att du har varit lydig mot mig."</v>
<v n="19">Sedan återvände de till tjänarna och reste tillbaka hem till Beer-Seba.</v>
<v n="20" t="23">En tid därefter fick de ett meddelande om att Milka, Abrahams bror Nahors hustru, hade fått åtta söner. Den äldste hette Us. Sedan kom Bus, Kemuel (Arams far), Kesed, Haso, Pildas, Jidlaf och Betuel (Rebeckas far).</v>
<v n="24">Nahor hade också fyra andra barn med sin bihustru Reuma, nämligen Teba, Gaham, Tahas och Maaka.</v>
</c>
<c n="23">
<v n="1" t="2">När Sara var 127 år gammal, dog hon i Kanaans land. Där sörjde och grät Abraham över henne.</v>
<v n="3">Därefter reste han sig från den döda och sa till Hets män:</v>
<v n="4">"Jag är gäst i ett främmande land och har inte någon plats att begrava min hustru på. Sälj ett stycke mark till mig för detta ändamål."</v>
<v n="5" t="6">Männen svarade: "Naturligtvis ska vi göra det, för du är en ärad Guds hövding ibland oss. Det är en förmån för oss att låta dig få välja ut den bästa av våra gravar, så att du kan begrava henne där."</v>
<v n="7">Då böjde sig Abraham djupt inför dem och sa:</v>
<v n="8">"Eftersom ni ser på den här saken på det sättet, så var snälla och fråga Efron, Sohars son,</v>
<v n="9">om han vill sälja grottan i Makpela, som ligger vid slutet av hans åker. Jag ska naturligtvis betala fullt pris för den, det pris som ni kommer överens om, och på så sätt ska platsen alltid vara vår familjegrav."</v>
<v n="10">Efron satt där bland alla de andra, och nu svarade han Abraham medan de hörde på och inför stadens alla invånare:</v>
<v n="11">"Abraham, hör på mig! Jag ska ge dig grottan och åkern utan någon betalning. I folkets närvaro ger jag den härmed till dig. Gå och begrav din hustru."</v>
<v n="12">Abraham bugade sig än en gång inför Hets män</v>
<v n="13">och svarade Efron medan alla lyssnade: "Nej, låt mig köpa den av dig. Låt mig få betala det fulla priset för åkern, och sedan ska jag begrava min hustru."</v>
<v n="14" t="15">"Landet är värt 400 silverstycken", sa Efron, "men vad betyder väl en sådan summa vänner emellan? Gå du och begrav din hustru."</v>
<v n="16">Då betalade Abraham det pris Efron hade föreslagit - 400 silverstycken, som man offentligt hade kommit överens om.</v>
<v n="17" t="18">Detta är landet han köpte: Efrons åker i Makpela, nära Mamre, och grottan i änden på åkern, och alla träden på åkern. Detta blev hans egendom, genom den överenskommelse som träffades vid stadsporten i närvaro av Hets män.</v>
<v n="19" t="20">Och Abraham begravde Sara i grottan vid åkern som kontraktsenligt hade överlåtits av Hets män till honom som begravningsplats.</v>
</c>
<c n="24">
<v n="1">Abraham var nu en mycket gammal man och Gud hade välsignat honom på alla sätt.</v>
<v n="2">En dag sa Abraham till sin förvaltare och äldste tjänare:</v>
<v n="3">"Svär vid Herren, himlens och jordens Gud, att du inte ska låta min son gifta sig med någon av de kananeiska flickorna på orten.</v>
<v n="4">Gå i stället till mitt hemland, till mina släktingar, och försök att hitta en hustru åt honom där."</v>
<v n="5">"Men om jag inte kan hitta en flicka som vill ge sig av så långt bort hemifrån?" frågade tjänaren. "Ska jag då ta med Isak dit, så att han kan få bo bland sina släktingar?"</v>
<v n="6">"Nej, det får du inte göra vad som än händer", varnade Abraham.</v>
<v n="7">"Herren, himlens Gud, sa till mig att lämna mitt land och mitt folk och lovade att ge mig och mina barn detta land. Han ska skicka sin ängel framför dig, och han ska se till att du finner en flicka därifrån som kan bli min sonhustru.</v>
<v n="8">Om du inte lyckas, så är du fri från denna ed, men under inga omständigheter får du ta med dig min son dit."</v>
<v n="9">Tjänaren lovade då att följa Abrahams instruktioner.</v>
<v n="10">Han tog med sig tio av Abrahams kameler, lastade med gåvor av allt det bästa hans husbonde ägde och reste till den stad där Nahor bodde, i centrala Irak.</v>
<v n="11">Där lät han kamelerna lägga sig ner bredvid en källa utanför staden. Det var kväll, och byns kvinnor kom ut för att hämta vatten.</v>
<v n="12">"Herre, min husbondes Gud", bad han, "visa att du är trofast mot min husbonde Abraham och hjälp mig att fullfölja resans uppdrag.</v>
<v n="13">Här står jag nu bredvid denna källa, och byns flickor kommer ut för att hämta vatten.</v>
<v n="14">Detta är min begäran: Om jag ber en av dem om något att dricka och hon säger: 'Javisst, och jag ska vattna dina kameler också!' så låt det vara den som du har utsett till att bli Isaks hustru. På så sätt ska jag veta vem det är."</v>
<v n="15" t="16">Medan han ännu talade till Herren om detta, kom en ung, vacker flicka som hette Rebecka med en vattenkruka på sin axel och fyllde den vid källan. Hennes far hette Betuel, son till Nahor och hans fru Milka.</v>
<v n="17">Tjänaren sprang fram till henne och bad om något att dricka.</v>
<v n="18">"Javisst", sa hon och böjde snabbt ner kannan åt honom så att han kunde dricka.</v>
<v n="19">Sedan sa hon: "Jag ska vattna dina kameler också, tills de druckit så mycket de vill."</v>
<v n="20">Hon tömde kannan i vattenhon och sprang ner till källan igen och fortsatte att bära vatten åt kamelerna, tills de slutligen hade fått nog.</v>
<v n="21">Tjänaren sa inget mer, men betraktade henne noggrant för att se efter om hon utförde det han bett Gud om, och om hon var den han sökte.</v>
<v n="22">När kamelerna hade slutat att dricka, tog han fram ett guldörhänge som vägde fem gram, och två tunga guldarmband.</v>
<v n="23">"Vems dotter är du?" frågade han. "Kan det vara så att din far har någon plats, där han kan ta emot oss över natten?"</v>
<v n="24">"Min far heter Betuel, son till Milka och hennes man Nahor", svarade hon.</v>
<v n="25">"Ja, vi har gott om hö och mat åt kamelerna, och ett gästrum har vi också."</v>
<v n="26">Mannen stod där en stund med huvudet böjt och bad till Herren:</v>
<v n="27">"Tack Herre, du som är min herre Abrahams Gud. Tack för att du är så trogen och sann mot honom att du har lett mig direkt till en familj som är släkt med min husbonde."</v>
<v n="28">Flickan sprang hem för att berätta för sina närmaste vad som hänt.</v>
<v n="29" t="30">När nu hennes bror Laban såg örhänget och armbanden på sin systers handleder och hörde berättelsen, sprang han ut till källan, där mannen fortfarande stod med sina kameler, och han sa till honom:</v>
<v n="31">"Kom och bo hos oss, min vän. Varför står du här utanför staden, när vi redan har rum i ordning åt dig och en plats iordningställd åt kamelerna?"</v>
<v n="32">Då följde mannen med Laban hem, och Laban gav honom halm för kamelerna att ligga på och mat åt dem och vatten åt kameldrivarna, så att de kunde tvätta sina fötter.</v>
<v n="33">Sedan serverades kvällsmåltiden. Men den gamle mannen sa: "Jag tänker inte äta förrän jag har berättat för er varför jag är här."Och Laban sa: "Ja, naturligtvis. Berätta ditt ärende!"</v>
<v n="34">"Jag är Abrahams tjänare", förklarade han.</v>
<v n="35">"Herren har gett min husbonde så många välsignelser att han är en stor man där han bor. Gud har gett honom fårhjordar och boskapshjordar, han är rik på silver och guld och har många slavar och kameler och åsnor.</v>
<v n="36">När Sara, min husbondes hustru, var mycket gammal, födde hon en son åt min husbonde, och min husbonde har gett honom allt han äger.</v>
<v n="37">Min husbonde har också fått mig att lova att inte låta Isak gifta sig med någon av ortens flickor.</v>
<v n="38">Därför har jag fått order att bege mig till hans släktingar här i detta avlägsna land, till hans brors familj, för att hämta en flicka härifrån, som kan gifta sig med hans son. När jag frågade honom:</v>
<v n="39">'Men om jag inte kan hitta en flicka som vill komma med mig?' svarade han:</v>
<v n="40">'Hon kommer att vilja det, för min Herre, i vars gemenskap jag har vandrat, ska skicka sin ängel med dig och se till att ditt uppdrag kommer att bli framgångsrikt. Ja, leta rätt på en flicka bland mina släktingar, från min brors familj.</v>
<v n="41">Du har lovat under ed att gå och fråga dem. Om de inte vill skicka någon, så är du befriad från ditt löfte.'</v>
<v n="42">När jag i dag på eftermiddagen kom till brunnen, bad jag denna bön: 'Herre, min herre Abrahams Gud, om du planerar att göra mitt uppdrag framgångsrikt, får du leda mig på detta sätt:</v>
<v n="43">Här står jag nu bredvid denna brunn. Jag tänker säga till en av flickorna som kommer hit för att hämta vatten: "Var snäll och ge mig lite vatten att dricka"</v>
<v n="44">och hon ska svara: "Javisst! Och jag ska vattna dina kameler också!" Låt den flickan vara den som du har utvalt till att bli hustru åt min husbondes son!'</v>
<v n="45">Innan jag hade slutat tala kom Rebecka med sin vattenkanna på axeln, och hon gick ner till brunnen och hämtade vatten och fyllde kannan. Jag sa till henne: 'Ge mig något att dricka!'</v>
<v n="46">Snabbt lyfte hon ner kannan från axeln, så att jag kunde dricka, och sa till mig: 'Javisst, herre, och jag ska vattna kamelerna också!' Och det gjorde hon!</v>
<v n="47">Då frågade jag henne: 'Vems familj kommer du ifrån?' Och hon sa till mig: 'Nahors. Min far heter Betuel, Nahors och hans fru Milkas son.' Då gav jag henne örhänget och armbanden.</v>
<v n="48">Sedan böjde jag mitt huvud och tillbad och välsignade Herren, min herre Abrahams Gud, för att han hade lett mig rätt i mitt sökande efter en flicka från min husbondes brors familj.</v>
<v n="49">Säg därför 'ja' eller 'nej' till mig. Vill ni, eller vill ni inte, vara goda mot min husbonde och göra vad som är rätt? När ni svarar mig, vet jag vad nästa steg ska bli, om jag ska gå i den ena eller den andra riktningen."</v>
<v n="50">Då svarade Laban och Betuel: "Herren har tydligen fört dig hit, så vad kan vi säga?</v>
<v n="51">Ta henne och gå! Ja, låt henne bli hustru till din husbondes son, precis som Herren har sagt."</v>
<v n="52">Vid detta svar föll Abrahams tjänare ner på sina knän inför Herren.</v>
<v n="53">Sedan gav han Rebecka juveler, insatta i rent guld och silver, och underbara kläder, och han gav också många värdefulla presenter till hennes mor och bror.</v>
<v n="54">De åt en kvällsmåltid, och tjänaren och männen som var med honom stannade där över natten. Men tidigt nästa morgon sa han: "Låt mig resa tillbaka till min husbonde!"</v>
<v n="55">"Men vi vill att Rebecka ska stanna här hos oss åtminstone tio dagar eller så!" utropade hennes mor och bror. "Sedan kan hon resa."</v>
<v n="56">Men han bad: "Hindra mig inte att resa. Herren har sett till att mitt uppdrag lyckats, och jag vill rapportera om detta till min husbonde."</v>
<v n="57">"Nåväl", sa de. "Vi ska ropa på flickan och fråga henne vad hon tycker."</v>
<v n="58">Då ropade de på Rebecka. "Är du villig att resa med denne man?" frågade de henne. Och hon svarade: "Ja, det vill jag."</v>
<v n="59">De sa då adjö till henne och skickade med den kvinna som hade varit hennes sköterska i barndomen,</v>
<v n="60">och de välsignade Rebecka med denna välsignelse: "Vår kära syster, må du bli mor till många miljoner! Måtte dina ättlingar vinna över alla sina fiender."</v>
<v n="61">Rebecka och hennes tjänarinnor steg upp på kamelerna och följde med honom.</v>
<v n="62">Under tiden hade Isak, vars hem låg i Negev, återvänt till Beer-Lahai-Roi.</v>
<v n="63">När han en kväll tog en promenad över åkrarna försjunken i tankar, tittade han upp och såg kamelerna komma.</v>
<v n="64">Rebecka lade märke till honom och steg snabbt ner.</v>
<v n="65">"Vem är denne man, som vandrar över åkrarna för att möta oss?" frågade hon tjänaren. Han svarade: "Det är min husbondes son." Då drog hon sin slöja över ansiktet.</v>
<v n="66">Sedan berättade tjänaren hela historien för Isak.</v>
<v n="67">Isak förde Rebecka till sin mors tält, och hon blev hans hustru. Han älskade henne och hon blev till stor tröst för honom, eftersom han förlorat sin mor.</v>
</c>
<c n="25">
<v n="1" t="2">Abraham skaffade sig ytterligare en hustru. Hon hette Ketura och gav honom flera barn: Simran, Joksan, Medan, Midjan, Jisbak och Sua.</v>
<v n="3">Joksans två söner hette Saba och Dedan. Dedans söner hette Assurim, Letusim och Leumim.</v>
<v n="4">Midjans söner hette Efa, Efer, Hanok, Abida och Eldaa.</v>
<v n="5">Abraham skänkte allt han ägde till Isak.</v>
<v n="6">Han gav emellertid gåvor även till sina bihustrurs söner och skickade dem österut bort från Isak.</v>
<v n="7" t="8">Nöjd med livet dog Abraham vid en mogen ålder av 175 år,</v>
<v n="9" t="10">och hans söner Isak och Ismael begravde honom i grottan vid Makpela, nära Mamre, på den åker som Abraham hade köpt från hetiten Efron, Sohars son. Där var Abrahams hustru Sara också begravd.</v>
<v n="11">Efter Abrahams död blev Isak föremål för Guds välsignelser. Isak hade nu flyttat söderut till Beer-Lahai Roi i Negev.</v>
<v n="12" t="15">Här följer en förteckning över Ismaels ättlingar i födelseordning. Ismael var son till Abraham och Hagar, Saras egyptiska tjänsteflicka: Nebajot, Kedar, Adbeel, Mibsam, Misma, Duma, Massa, Hadad, Tema, Jetur, Nafis och Kedma.</v>
<v n="16">Dessa tolv söner blev hövdingar över tolv stammar, som bar deras namn.</v>
<v n="17">Ismael dog slutligen, 137 år gammal, och förenade sig med sina förfäder.</v>
<v n="18">Ismaels ättlingar spred sig över landet, från Havila till Sur, (som ligger nordöst om Egypten, på vägen mot Assyrien), och de låg ständigt i strid med varandra.</v>
<v n="19">Detta är berättelsen om Isaks barn:</v>
<v n="20">Isak var fyrtio år gammal när han gifte sig med Rebecka, dotter till arameen Betuel från Paddan-Aram och syster till Laban.</v>
<v n="21">Isak bad till Herren att han skulle ge Rebecka ett barn, för inte ens efter många års äktenskap hade han fått något barn. Till slut blev hon gravid,</v>
<v n="22">och det verkade som om flera barn sparkade på varandra i hennes mage. Hon blev mycket bekymrad och frågade Herren vad som var meningen.</v>
<v n="23">Herren svarade henne: "Sönerna i din livmoder kommer att bli två rivaliserande folk. En kommer att bli starkare än den andre, och den äldre kommer att bli den yngres tjänare!"</v>
<v n="24">Och det stämde in, för hon fick tvillingar.</v>
<v n="25">Den förste som föddes hade rödaktig hy och var så hårig, att man kunde tro att han hade en päls på sig. Han fick namnet Esau.</v>
<v n="26">Sedan föddes den andre tvillingen med sin hand om Esaus häl! Därför kallade de honom Jakob (det betyder "den som håller i hälen"). Isak var sextio år gammal när tvillingarna föddes.</v>
<v n="27">Allt eftersom pojkarna växte upp blev Esau en skicklig jägare, medan Jakob mer var den stillsamma typen som trivdes hemma.</v>
<v n="28">Esau var Isaks favorit, för han tyckte om köttet som Esau förde med sig hem efter jakterna, och Jakob var Rebeckas favorit.</v>
<v n="29">En dag när Esau kom hem alldeles uttröttad från jakten höll Jakob på att koka soppa.</v>
<v n="30">"O, vad jag är hungrig!" klagade Esau. "Ge mig lite av den där röda soppan som du har!" (Därför fick han öknamnet "Edom" som betyder röd.)</v>
<v n="31">"Det kan jag väl göra, om jag får byta den mot din förstfödslorätt!" svarade Jakob.</v>
<v n="32">"Vad har en man för nytta av sin förstfödslorätt, om han dör av hunger?" sa Esau.</v>
<v n="33">"Ja, lova då inför Gud att den är min!" sa Jakob. Esau svor en ed och avstod därmed alla sina rättigheter som äldste son till sin yngre bror.</v>
<v n="34">Sedan gav Jakob Esau bröd och linssoppa. Han åt och drack och fortsatte att syssla med sitt, likgiltig inför förlusten av de rättigheter han hade kastat bort.</v>
</c>
<c n="26">
<v n="1">Nu kom en svår hungersnöd över landet, på samma sätt som under Abrahams tid, och Isak flyttade då till Gerar, där Abimelek, filisteernas kung, bodde.</v>
<v n="2">Herren visade sig där för honom och sa till honom: "Far inte till Egypten.</v>
<v n="3">Gör som jag säger och stanna här i detta land. Om du gör det, ska jag vara med dig och välsigna dig, och jag ska ge hela detta land till dig och till dina ättlingar, precis som jag lovade din far Abraham.</v>
<v n="4">Jag ska se till att dina ättlingar blir lika många som stjärnorna! Jag ska ge dem alla dessa länder och de ska bli en välsignelse för alla världens folk.</v>
<v n="5">Jag ska göra detta därför att Abraham följde mina bud och höll mina lagar."</v>
<v n="6">Isak bestämde sig då för att stanna i Gerar,</v>
<v n="7">och när männen frågade honom om Rebecka, svarade han: "Hon är min syster!" Han fruktade nämligen för sitt liv om de fick reda på att hon var hans hustru, och han var rädd att de skulle döda honom för att få henne, för hon var mycket vacker.</v>
<v n="8">Men Abimelek, filisteernas kung, fick av en händelse se genom fönstret att Isak kelade med Rebecka.</v>
<v n="9">Då ropade Abimelek på Isak och sa: "Hon är ju din hustru! Varför sa du då att hon var din syster?Därför att jag var rädd att jag skulle bli dödad", svarade Isak. "Jag trodde någon skulle ta livet av mig för att ta henne ifrån mig."</v>
<v n="10">"Hur kunde du behandla oss på det sättet?" utropade Abimelek. "Någon kunde ju omdömeslöst ha legat med henne, och vi skulle ha dömts."</v>
<v n="11">Sedan utfärdade Abimelek en offentlig varning: "Den som skadar denne man eller hans hustru kommer att dö."</v>
<v n="12">Det året blev Isaks skördar enorma, hundra gånger den säd han sått, för Herren välsignade honom.</v>
<v n="13">Han blev snart en mäktig man med allt större rikedomar.</v>
<v n="14">Han hade mängder av får och getter, stora boskapshjordar och många tjänare. Men filisteerna blev avundsjuka på honom,</v>
<v n="15">och de fyllde igen hans brunnar med jord, alla de brunnar som hans far Abraham hade grävt.</v>
<v n="16">Till slut bad kung Abimelek Isak att lämna landet. "Gå någon annanstans", sa han till honom. "Du har blivit alltför rik och mäktig för oss."</v>
<v n="17">Då flyttade Isak ned till Gerardalen och bodde där i stället.</v>
<v n="18">Än en gång grävde Isak upp de brunnar som hade tillhört hans far Abraham, de som filisteerna hade fyllt igen efter hans fars död, och han gav dem tillbaka de namn som hans far en gång gett dem.</v>
<v n="19">Hans herdar grävde också en ny brunn i Gerardalen och fann en underjordisk källa.</v>
<v n="20">Då kom herdarna på orten och påstod att den tillhörde dem: "Detta är vårt land och vår brunn", sa de och grälade med Isaks herdar. Därför kallade de brunnen för Gräl!</v>
<v n="21">Isaks män grävde då en annan brunn, men det blev strid om den också. Därför kallades den för Fientlighet.</v>
<v n="22">När de övergett den grävde de ytterligare en, och invånarna på orten lämnade dem slutligen i fred. Därför kallade de brunnen för Utrymme! De sa nämligen: "Nu till sist har Herren gett oss utrymme, så att vi kan föröka oss."</v>
<v n="23">Därefter gick Isak till Beer-Seba,</v>
<v n="24">och när han hade kommit dit visade sig Herren för honom på natten. "Jag är din far Abrahams Gud", sa han. "Frukta inte, för jag är med dig och ska välsigna dig och ska ge dig många ättlingar, så att du blir ett stort folk. Jag ska göra detta på grund av mitt löfte till min tjänare Abraham."</v>
<v n="25">Då byggde Isak ett altare och tillbad Herren. Och han bosatte sig där, och hans tjänare grävde en brunn.</v>
<v n="26">En dag fick Isak besök från Gerar. Kung Abimelek kom dit tillsammans med sin rådgivare Ahussat och Pikol, befälhavaren över kungens armé.</v>
<v n="27">"Varför har ni kommit hit?" frågade Isak dem. "Detta är tydligen inget vänskapligt besök, eftersom ni var fientliga mot mig och körde ut mig ur landet."</v>
<v n="28">De sa: "Vi kan tydligt se att Herren välsignar dig. Därför vill vi ingå ett avtal med dig.</v>
<v n="29">Lova att du inte kommer att skada oss, på samma sätt som vi inte har skadat dig. Faktum är att vi bara har handlat väl emot dig och sänt dig bort i frid. Vi välsignar dig i Herrens namn."</v>
<v n="30">Då lagade Isak till en stor måltid åt dem, och de åt och drack som en del av avtalet.</v>
<v n="31">Så snart de steg upp på morgonen avlade de allesammans högtidliga eder för att bekräfta sitt fredsavtal, och sedan skickade Isak hem dem igen.</v>
<v n="32">Samma dag kom Isaks tjänare och berättade om brunnen de hade grävt: "Vi har hittat vatten", sa de.</v>
<v n="33">Därför kallade de brunnen för Sibea, som betyder "ymnighet" eller "sju", och staden där fick namnet Beer-Seba och kallas så än i dag.</v>
<v n="34">Vid fyrtio års ålder gifte sig Esau med en flicka som hette Judit och som var dotter till hetiten Beeri. Han gifte sig också med Basemat, hetiten Elons dotter.</v>
<v n="35">Isak och Rebecka var inte glada över att han gifte sig med dem.</v>
</c>
<c n="27">
<v n="1">På äldre dagar när Isak var halvblind, kallade han en dag till sig sin äldste son Esau."Min son?" sa Isak."Ja, far", svarade Esau.</v>
<v n="2" t="4">Isak fortsatte: "Jag är en gammal man nu och väntar på att dö vilken dag som helst. Ta din båge och dina pilar och gå ut på fälten och skjut något vilt åt mig och laga till det på det sätt som jag tycker bäst om. Då ska jag ge dig, min förstfödde son, de välsignelser som tillhör dig, innan jag dör."</v>
<v n="5">Men Rebecka hörde samtalet, så när Esau gick ut på fälten för att jaga efter villebråd,</v>
<v n="6" t="7">ropade hon på sin son Jakob och berättade för honom vad hans far hade sagt till brodern.</v>
<v n="8" t="10">"Gör nu precis som jag säger till dig", sa Rebecka. "Gå ut till hjorden och hämta hit två unga getter, så ska jag laga till din fars favoriträtt. Ta därefter maten till din far, och när han har njutit av måltiden kommer han att välsigna dig i stället för Esau, innan han dör."</v>
<v n="11" t="12">"Så lätt lurar man honom inte", sa Jakob. "Tänk på hur hårig Esau är och hur slät min hud är! Vad händer om min far känner på mig? Han kommer att tro att jag driver med honom och kommer att förbanna mig i stället för att välsigna mig!"</v>
<v n="13">"Låt hans förbannelse komma över mig, käre son", sa Rebecka. "Gör bara som jag säger. Gå ut och hämta getterna!"</v>
<v n="14">Jakob följde därför sin mors råd och hämtade de två killingarna, och hon lagade till en rätt av dem som hon visste att Isak tyckte om.</v>
<v n="15">Sedan tog hon Esaus bästa kläder, som fanns där i huset, och sa till Jakob att sätta dem på sig.</v>
<v n="16">Hon gjorde också ett par handskar av hårigt skinn från de unga getterna och satte ett band av skinn runt hans hals.</v>
<v n="17">Sedan gav hon honom köttet, som nu hade fått en doft av vilt, och lite nybakat bröd.</v>
<v n="18">Jakob bar tallriken med maten till rummet där hans far låg."Far," sa han."Ja", svarade Isak. "Vilken av mina söner är det, Esau eller Jakob?"</v>
<v n="19">"Det är din äldste son, Esau", ljög Jakob. Jag har gjort som du sa till mig. Här är det utsökta viltet, som du bad mig om. Sitt upp och ät, så att du kan välsigna mig av hela ditt hjärta!"</v>
<v n="20">"Hur kunde du fånga något så snabbt, min son?" undrade Jakob."Därför att Herren, din Gud, sände det i min väg", svarade Jakob.</v>
<v n="21">Då sa Isak: "Kom hit till mig. Jag vill känna på dig och vara säker på att det är Esau!"</v>
<v n="22">Jakob gick fram till sin far, som kände på honom."Rösten är Jakobs, men händerna är Esaus," konstaterade Isak.</v>
<v n="23">Men han lät övertyga sig och gav Jakob sin välsignelse.</v>
<v n="24">"Är du verkligen Esau?" undrade Isak igen."Ja, naturligtvis", svarade Jakob.</v>
<v n="25">"Kom då hit med köttet, så ska jag äta det och välsigna dig av allt mitt hjärta", sa Isak. Jakob gick fram till Isak med maten, och Isak åt. Han drack också av det vin som Jakob hade haft med sig.</v>
<v n="26">"Kyss mig, min son", sa Isak sedan. Jakob kysste honom på kinden, och när Isak kände lukten av hans kläder blev han slutligen övertygad och utbrast:</v>
<v n="27" t="29">Lukten hos min son är den goda lukten från jorden och fälten, som Herren har välsignat. Gud ska alltid ge dig rikligt med regn för din gröda och goda skördar av säd och nytt vin. Många folk ska tjäna dig. Du ska vara dina bröders herre, och alla deras barn ska buga sig djupt inför dig. De som förbannar dig ska vara förbannade, och alla de som välsignar dig ska vara välsignade."</v>
<v n="30">När Isak hade välsignat Jakob och denne knappt mer än hunnit lämna rummet, kom Esau tillbaka från sin jakt.</v>
<v n="31">Han hade också lagat till sin fars favoriträtt och gick in till honom med den."Far, här är jag med viltet", sa han. "Sätt dig upp och ät, så att du kan ge mig dina bästa välsignelser!"</v>
<v n="32">"Vem är det som kommer?" undrade Isak."Det är ju jag, Esau, din äldste son," sa Esau.</v>
<v n="33">Då blev Isak mycket förvånad och frågade:"Men vem var det då som just var här med viltet som jag åt, den som jag gav min välsignelse, en välsignelse jag inte kan ta tillbaka?"</v>
<v n="34">Esau började gråta bittert och snyfta högt: "O, min far, välsigna också mig!"</v>
<v n="35">"Din bror var här och lurade mig. Nu har han stulit din välsignelse", konstaterade Isak.</v>
<v n="36">"Inte undra på att de kallar honom bedragare! Först tog han min förstfödslorätt, och nu har han stulit min välsignelse. Har du inte sparat en enda välsignelse åt mig?" frågade Esau.</v>
<v n="37">Då sa Isak: "Jag har gjort Jakob till din herre, och du och hela din släkt ska vara hans tjänare. Jag har försett honom med överflöd av vete och vin. Vad finns det kvar som jag kan ge åt dig?"</v>
<v n="38">"Finns det inte en enda välsignelse kvar åt mig? Far, välsigna mig också", bad Esau och brast i gråt.Då sa Isak till sist:</v>
<v n="39" t="40">"Ditt liv kommer inte att bli lätt och på intet sätt fyllt av överflöd. Du ska arbeta dig fram med hjälp av ditt svärd. Under en tid kommer du att tjäna din bror, men du kommer slutligen att skaka dig loss från honom och bli fri."</v>
<v n="41">Esau hatade Jakob för det han hade gjort mot honom och sa för sig själv: "Min far kommer snart att vara borta, och då ska jag döda Jakob."</v>
<v n="42">Men någon fick reda på hans planer och talade om det för Rebecka. Hon sände då bud efter Jakob och berättade för honom att Esau hade hotat honom till livet.</v>
<v n="43">"Så här ska du göra", sa hon. "Fly till din morbror Laban i Haran,</v>
<v n="44">och stanna hos honom tills din brors vrede har lagt sig</v>
<v n="45">och tills han glömt vad du har gjort. Då ska jag meddela dig. Varför ska jag förlora er båda två på en enda dag?"</v>
<v n="46">Sedan sa Rebecka till Isak: "Jag är dödstrött på de hetitiska flickorna här i trakten. Jag dör hellre än att jag ser Jakob gifta sig med en av dem."</v>
</c>
<c n="28">
<v n="1">Då kallade Isak på Jakob och välsignade honom: "Gift dig inte med någon av dessa kananeiska flickor.</v>
<v n="2">Gå i stället till Paddan-Aram, till din morfar Betuels hus, och gift dig med en av dina kusiner, din morbror Labans döttrar.</v>
<v n="3">Den allsmäktige Guden kommer att välsigna dig och ge dig många barn. Du ska bli ett stort folk med många stammar!</v>
<v n="4">Gud ska ge dig och dina ättlingar de mäktiga välsignelser som han lovade Abraham, och detta land, där vi nu är främlingar, ska tillhöra dig, för Gud har gett det till Abraham."</v>
<v n="5">Sedan sände han iväg Jakob till Paddan-Aram för att besöka sin morbror Laban, arameen Betuels son.</v>
<v n="6" t="8">Esau förstod att fadern tyckte illa om traktens flickor och att han hade skickat Jakob till Paddan-Aram med sin välsignelse, men också med en uttrycklig order att skaffa sig en hustru därifrån. Han hade varnat Jakob för att gifta sig med en kananeisk flicka, och Jakob hade lytt sin far och rest till Paddan-Aram. När Esau insåg hur illa Isak tyckte om de kananeiska kvinnorna</v>
<v n="9">gick han till sin farbror Ismael. Där fann han Mahalat, Nebajots syster, som var dotter till Ismael, Abrahams son. Han gifte sig med henne och fick så ytterligare en hustru.</v>
<v n="10">Jakob lämnade alltså Beer-Seba och gav sig iväg mot Haran.</v>
<v n="11">När han vid solnedgången stannade för att slå läger för natten, tog han en sten som huvudkudde och lade sig för att sova.</v>
<v n="12">Han drömde att en stege nådde från jorden till himlen, och han såg hur Guds änglar gick upp och gick ner på den.</v>
<v n="13">Längst upp stod Herren, som sa: "Jag är Herren, Abrahams och din far Isaks Gud. Marken du ligger på tillhör dig! Jag ska ge den till dig och dina efterkommande,</v>
<v n="14">för du kommer att få lika många ättlingar som sanden på stranden! De kommer att täcka landet från öster till väster och från norr till söder, och alla jordens folk kommer att bli välsignade genom dig och dina barn.</v>
<v n="15">Dessutom är jag med dig och ska skydda dig vart du än går och ska föra dig tillbaka till detta land. Jag ska alltid vara med dig tills jag har gett dig allt vad jag lovat."</v>
<v n="16" t="17">Sedan vaknade Jakob. "Gud bor här!" utropade han förskräckt. "Jag visste inte att han bodde här och att porten till himlen fanns här."</v>
<v n="18">Nästa morgon steg han upp mycket tidigt och reste den sten, som han hade haft under huvudet, rakt upp som en minnessten och hällde olivolja över den.</v>
<v n="19">Han kallade platsen Betel, Guds hus, men platsen hade tidigare kallats Lus.</v>
<v n="20">Sedan gav Jakob Gud detta löfte: "Om du tänker hjälpa mig och skydda mig på denna resa och ge mig mat och kläder</v>
<v n="21">och tryggt föra mig tillbaka till min far, då ska jag utvälja Herren till min Gud!</v>
<v n="22">Denna minnessten ska bli en plats för tillbedjan, och jag ska ge dig tionde av allt du ger mig!"</v>
</c>
<c n="29">
<v n="1">Jakob reste vidare och kom slutligen till Österlandet.</v>
<v n="2">På avstånd fick han syn på tre fårhjordar. De låg vid en brunn på det öppna fältet och väntade på att bli vattnade, men en tung sten täckte brunnen.</v>
<v n="3">Seden var att stenen inte togs bort förrän alla hjordar fanns på plats. Efter det att man vattnat dem rullades stenen tillbaka över brunnens öppning.</v>
<v n="4">Jakob gick fram till herdarna och frågade dem var de bodde."I Haran", svarade de.</v>
<v n="5">"Känner ni någon som heter Laban, Nahors sonson?Visst gör vi det."</v>
<v n="6">"Hur mår han?Han mår bra, och det går utmärkt för honom. Titta, där kommer hans dotter Rakel med fåren."</v>
<v n="7">"Varför ger ni inte djuren vatten, så att de kan gå tillbaka till betet?" frågade Jakob. "De kommer att bli hungriga om ni låter dem vara stilla så här tidigt på dagen!"</v>
<v n="8">"Vi rullar inte bort stenen och börjar vattna dem förrän alla herdarna har kommit hit med sina djur", svarade de.</v>
<v n="9">Medan detta samtal pågick, kom Rakel med sin fars får, för hon tjänstgjorde också som herde.</v>
<v n="10">Eftersom hon var hans kusin - dotter till hans morbror - och eftersom fåren var hans morbrors, gick Jakob fram till brunnen och rullade bort stenen och gav fårhjorden vatten.</v>
<v n="11">Sedan kysste Jakob Rakel och började gråta!</v>
<v n="12" t="13">Han förklarade att han var hennes kusin och son till hennes faster Rebecka. Hon sprang och berättade det för sin far Laban, och så snart han hörde om Jakobs ankomst, skyndade han sig ut för att möta honom och omfamnade honom och tog honom med sig hem. Sedan berättade Jakob sin historia.</v>
<v n="14">"Tänk, du är ju mitt eget kött och blod", utbrast Laban.</v>
<v n="15">När Jakob hade varit där ungefär en månad,sa Laban en dag till honom: "Även om du är min släkting, ska du inte arbeta för mig utan betalning. Hur mycket vill du ha?"</v>
<v n="16">Laban hade två döttrar, Lea och hennes yngre syster Rakel.</v>
<v n="17">Lea hade vackra ögon, men Rakel var på alla sätt en skönhet.</v>
<v n="18">Jakob hade blivit förälskad i Rakel. Därför sa han till hennes far: "Om du ger mig Rakel till hustru så ska jag arbeta för dig i sju år."</v>
<v n="19">"Det går jag med på!" svarade Laban. "Jag ger henne hellre till dig än till någon utanför familjen."</v>
<v n="20">Alltså tillbringade Jakob de följande sju åren hos Laban och arbetade för honom för att få Rakel. Tiden gick fort för han var förälskad i henne.</v>
<v n="21">Slutligen kom den dag då det var dags för bröllop."Jag har uppfyllt min del av kontraktet", sa Jakob till Laban. "Ge mig nu min hustru, så att jag kan ligga med henne."</v>
<v n="22">Då inbjöd Laban alla männen i trakten för att fira tilldragelsen med en stor fest.</v>
<v n="23">När det senare på kvällen hade blivit mörkt tog Laban Lea och förde henne till Jakob, och han låg med henne.</v>
<v n="24">Laban gav Lea en av sina tjänsteflickor som hette Silpa.</v>
<v n="25">På morgonen upptäckte Jakob att det var Lea han legat med."Vad är detta för något?" utbrast Jakob. "Jag arbetade sju år för Rakel! Vad menar du med det här bedrägeriet?"</v>
<v n="26">"Det är inte vår sed att gifta bort den yngre dottern före den äldre", svarade Laban.</v>
<v n="27">"Vänta tills brudveckan är över, så kan du få Rakel också, om du lovar att arbeta för mig ytterligare sju år!"</v>
<v n="28">Jakob gick med på detta, och när veckan var över fick han också Rakel till hustru.</v>
<v n="29">Laban gav Rakel Bilha som tjänsteflicka.</v>
<v n="30">Jakob låg också med Rakel, som han älskade mer än Lea, och han stannade och arbetade för Laban i ytterligare sju år.</v>
<v n="31">Eftersom Herren såg att Jakob inte älskade Lea lät han henne få barn, medan Rakel inte kunde få några.</v>
<v n="32">Lea blev alltså med barn och födde en son som fick namnet Ruben (se, en son), för hon sa: "Herren har sett min belägenhet, men nu kommer min make att älska mig."</v>
<v n="33">Hon blev snart med barn igen och födde en son till och kallade honom Simeon (Herren har hört mig), för hon sa: "Herren hörde att jag inte fick någon kärlek, och han gav mig ytterligare en son."</v>
<v n="34">Ännu en gång blev hon med barn och födde en son och kallade honom Levi (tillgivenhet), för hon sa: "Nu kommer väl ändå min man att visa mig tillgivenhet, eftersom jag har gett honom tre söner!"</v>
<v n="35">Än en gång blev hon med barn och födde en son och kallade honom Juda (lovsång), för hon sa: "Nu vill jag prisa Herren!" Sedan fick hon inga fler barn.</v>
</c>
<c n="30">
<v n="1">När Rakel förstod att hon inte kunde få några barn, blev hon avundsjuk på sin syster. "Ge mig barn, annars dör jag", vädjade hon till Jakob.</v>
<v n="2">Då blev Jakob arg och sa: "Jag är väl inte Gud heller? Det är han som bär ansvaret för att du inte får några barn."</v>
<v n="3">Då sa Rakel till honom:"Ligg med min tjänsteflicka Bilha, så att jag får barn genom henne!"</v>
<v n="4">Hon gav honom Bilha till hustru. Han låg med henne,</v>
<v n="5">och hon blev med barn och gav honom en son.</v>
<v n="6">Rakel kallade honom Dan (rättvisa), för hon sa: "Gud har gett mig rättvisa och hört min bön och gett mig en son."</v>
<v n="7">Rakels tjänsteflicka blev med barn igen och gav Jakob ytterligare en son.</v>
<v n="8">Rakel kallade honom Naftali (brottning), för hon sa: "Jag har varit i ständig tävlan med min syster, och jag har vunnit!"</v>
<v n="9">När Lea nu insåg att hon inte längre kunde bli med barn, gav hon sin tjänsteflicka Silpa till Jakob som hustru,</v>
<v n="10">och snart gav också Silpa honom en son.</v>
<v n="11">Lea kallade honom Gad (min lycka har vänt sig).</v>
<v n="12">Sedan gav Silpa honom ytterligare en son,</v>
<v n="13">och Lea kallade honom Aser (lycka), för hon sa: "Jag är så lycklig! De andra kvinnorna kommer att tycka att jag verkligen har blivit välsignad!"</v>
<v n="14">En dag under veteskörden fann Ruben några alrunor på ett fält och han gav dem till sin mor Lea. Rakel bad då Lea att dela med sig till henne. (Man brukade tillaga en kärleksdryck av alrunor.)</v>
<v n="15">Men Lea svarade vresigt: "Räcker det inte med att du har tagit min make ifrån mig? Nu vill du ha min sons alrunor också!"Rakel sa: "Du får ligga med honom ikväll i utbyte mot alrunorna."</v>
<v n="16">När Jakob kom hem från åkrarna den kvällen, gick Lea ut för att möta honom. "Du måste ligga med mig i kväll!" sa hon. "Jag har nämligen tingat dig för några alrunor som min son har funnit!" Då gjorde han det.</v>
<v n="17">Och Gud svarade på Leas böner, och hon blev med barn igen och födde sin femte son.</v>
<v n="18">Hon kallade honom Isaskar (lön), för hon sa: "Gud har belönat mig för att jag har gett min slavflicka till min man."</v>
<v n="19">Sedan blev hon med barn igen, för sjätte gången, och födde en son.</v>
<v n="20">Hon kallade honom Sebulon (gåvor), för hon sa: "Gud har gett mig goda gåvor åt min make. Nu kommer han att hedra mig för att jag har gett honom sex söner."</v>
<v n="21">Senare födde hon också en dotter som hon kallade Dina.</v>
<v n="22">Då kom Gud ihåg Rakels böner.</v>
<v n="23" t="24">Hon blev nämligen med barn och födde en son. "Gud har tagit bort skammen från mitt namn", sa hon. Hon kallade sonen Josef (må Herren ge mig ännu en), för hon sa: "Kanske Herren ger mig ytterligare en son."</v>
<v n="25">Ganska snart efter Josefs födelse sa Jakob till Laban: "Jag vill resa tillbaka hem.</v>
<v n="26">Låt mig ta med mig mina hustrur och mina barn och resa min väg. Nog har jag väl arbetat tillräckligt för dig nu!"</v>
<v n="27">"Lämna mig inte", svarade Laban, "för en spåkvinna som jag har besökt har sagt till mig att de många välsignelser som jag har fått beror på att du är här.</v>
<v n="28">Hur mycket vill du ha för att stanna? Jag tänker betala vad du än begär."</v>
<v n="29">Jakob svarade: "Du vet hur troget jag har tjänat dig under alla dessa år, och hur din boskap har ökat i antal.</v>
<v n="30">Du hade inte mycket när jag kom, men din rikedom har blivit enorm. Herren har välsignat dig genom allt jag gör. Men hur ska det bli med mig? När ska jag få en chans att skaffa något åt min egen familj?"</v>
<v n="31" t="32">"Vad är det du begär?" upprepade Laban.Jakob svarade: "Det finns en sak du kan göra för mig. Låt mig gå ut bland dina hjordar i dag och välja ut alla getter som är brokiga och spräckliga, och alla de svarta fåren. Ge dem till mig som lön, så ska jag fortsätta att arbeta för dig.</v>
<v n="33">Om du sedan hittar några vita getter eller får i min hjord, så vet du att jag har stulit dem från dig."</v>
<v n="34">"Överenskommet!" svarade Laban. "Vi gör som du säger!"</v>
<v n="35" t="36">Redan samma dag gick Laban ut och samlade ihop alla bockar som var strimmiga och brokiga, alla getter som var brokiga eller spräckliga med vita fläckar och alla svarta lamm. Han överlämnade dem till Jakobs söner, som förde bort dem på tre dagsresors avstånd, medan Jakob stannade kvar och tog hand om Labans hjord.</v>
<v n="37">Jakob tog friska skott från poppel, mandel och lönn och skalade vita strimlor i dem.</v>
<v n="38">Han lade ut käpparna vid vattenhoarna, så att djuren skulle se dem när de kom för att dricka, för det var parningstid.</v>
<v n="39" t="40">Hjordarna parade sig alltså framför de vitstrimlade käpparna, och deras avkomma blev brokig och strimmig, och Jakob förde över dem till sin hjord. Sedan skilde Jakob tackorna i Labans hjord från bockarna och lät dem i stället para sig med de svarta bockarna i sin egen hjord. På så sätt byggde han upp sin hjord med hjälp av Labans.</v>
<v n="41">Dessutom valde han bara ut de starkaste djuren till parning och lade de skalade käpparna framför dem,</v>
<v n="42">men han gjorde det inte med de svagare.</v>
<v n="43">På så sätt blev de svagare lammen Labans och de starkare Jakobs. Jakobs hjordar växte till snabbt, och han blev mycket rik och hade många tjänare, kameler och åsnor.</v>
</c>
<c n="31">
<v n="1">Men Jakob fick reda på att Labans söner klagade: "Han har tagit allt min far ägde, och sin rikedom har han fått på vår bekostnad."</v>
<v n="2">Snart märkte Jakob att Laban blev kylig i sin attityd mot honom.</v>
<v n="3">Herren talade nu till Jakob och sa till honom: "Återvänd till dina förfäders land och till dina släktingar där, och jag ska vara med dig."</v>
<v n="4">Därför skickade Jakob en dag efter Rakel och Lea och bad dem komma ut på fälten, där han var med hjordarna,</v>
<v n="5">för att få tala med dem."Er far har vänt sig mot mig", sa han till dem, "men mina förfäders Gud har varit med mig.</v>
<v n="6">Ni vet hur hårt jag har arbetat för er far,</v>
<v n="7">men han har varit fullständigt samvetslös och tio gånger har han ändrat min lön, men Gud har inte tillåtit honom att skada mig!</v>
<v n="8">Om han sa att de spräckliga djuren skulle bli mina, så födde hela hjorden spräckliga djur, och när han ändrade sig och sa att jag kunde få de brokiga djuren, blev alla lammen brokiga!</v>
<v n="9">På så sätt har Gud gjort mig rik på er fars bekostnad.</v>
<v n="10">Vid tiden för djurens parning hade jag en dröm och såg att bockarna som parade sig med hjorden var strimmiga, spräckliga och brokiga.</v>
<v n="11">I min dröm kallade sedan Guds ängel på mig</v>
<v n="12">och sa till mig att jag skulle para de vita getterna med de brokiga, spräckliga och strimmiga getterna. 'Jag har nämligen sett allt som Laban har gjort mot dig', sa ängeln.</v>
<v n="13">'Jag är den Gud du mötte i Betel', fortsatte han, 'på den plats där du hällde olja på stenen och gav ett löfte att tjäna mig. Lämna nu genast detta land och återvänd till det land där du föddes.'"</v>
<v n="14">Rakel och Lea svarade: "Det passar oss utmärkt! Det finns ingenting för oss här - vi kommer i vilket fall som helst inte att få något av vår fars rikedom!</v>
<v n="15">Han har bara gett oss den rätt som tillhör de främmande kvinnorna. Han har sålt oss, och vad han fick för oss har han förbrukat.</v>
<v n="16">De rikedomar som Gud har gett dig från vår far tillhörde egentligen oss och våra barn från början! Gör därför precis som Gud har sagt till dig."</v>
<v n="17" t="20">En dag medan Laban var ute och klippte fåren, lyfte Jakob upp sina fruar och söner på kameler och flydde utan att berätta för Laban vad han tänkte göra. Han drev hjordarna framför sig - de hjordar som han fått i Paddan-Aram - och tog med sig allt han ägde och begav sig av hemåt till sin far Isak i Kanaans land.</v>
<v n="21">På så sätt flydde han med alla sina ägodelar, och gick över floden Eufrat och begav sig till Gileads land. Rakel stal sin fars husgudar och tog dem med sig, och Jakob bedrog också Laban genom att ge sig iväg utan förvarning.</v>
<v n="22">Laban fick inte reda på att de hade flytt förrän tre dagar senare.</v>
<v n="23">Då tog han sina män med sig och tog upp jakten och hann ifatt dem vid Gileads berg efter sju dagar.</v>
<v n="24">Den natten visade sig Gud för Laban i en dröm. "Se upp med vad du säger till Jakob", sa Gud till honom. "Du ska varken välsigna eller förbanna honom!"</v>
<v n="25">Laban kom ifatt Jakob där han hade slagit läger vid Gileads berg, och Laban och hans följe stannade också där.</v>
<v n="26">"Vad menar du med att ge dig iväg på detta sätt?" sa Laban. "Är mina döttrar fångar, tillfångatagna i strid, eftersom du har flytt med dem på detta sätt?</v>
<v n="27">Varför lät du mig inte få ordna en avskedsfest med sång och spel?</v>
<v n="28">Varför fick jag inte kyssa mina barnbarn och säga adjö till mina döttrar? Du har burit dig dumt åt!</v>
<v n="29">Jag skulle kunna krossa dig, men din fars Gud visade sig för mig i går kväll och sa till mig: 'Se till att du inte är alltför hård mot Jakob.'</v>
<v n="30">Men svara på en sak! Även om du känner att du måste ge dig av och har sådan längtan efter ditt barndomshem, varför har du stulit mina husgudar?"</v>
<v n="31">"Jag gav mig iväg därför att jag var rädd för dig", svarade Jakob. "Jag trodde att du skulle ta dina döttrar ifrån mig med våld.</v>
<v n="32">Men när det gäller dina husgudar vilar en förbannelse över den som tog dem. Låt den personen dö! Om du finner en enda sak, som vi har stulit ifrån dig, så svär jag inför alla dessa män, att jag ska ge den tillbaka till dig utan frågor." Jakob visste nämligen inte att Rakel hade tagit husgudarna.</v>
<v n="33">Laban gick först till Jakobs tält för att söka igenom det, sedan till Leas, och därefter sökte han i de två bihustrurnas tält. Slutligen gick han till Rakels tält.</v>
<v n="34">Men Rakel hade gömt dem i kamelsadeln och satt nu på dem. Fastän Laban sökte mycket noggrant i tältet hittade han dem alltså inte.</v>
<v n="35">"Ursäkta att jag inte reser mig, far", sa Rakel, "men jag har mens."</v>
<v n="36" t="37">Nu blev Jakob rasande på Laban. "Har du hittat något?" frågade han. "Vad består mitt brott i? Du har kommit efter mig som om du jagade en brottsling och har sökt igenom allting. Ta nu fram allt vad jag har stulit och lägg det framför oss, framför dina och mina män, så att alla kan se det och avgöra vems det är!</v>
<v n="38">I tjugo år har jag varit tillsammans med dig, och hela tiden har jag tagit hand om dina får och dina getter, så att de har fött frisk avkomma, och jag har aldrig rört en enda av dina baggar för att få mat.</v>
<v n="39">Om något djur anfölls och dödades av vilda djur, visade jag då det för dig och bad dig att minska antalet i din hjord? Nej, jag tog på mig förlusten. Du fick mig att betala för varje djur som stals från hjorden, vare sig jag kunde hjälpa det eller inte.</v>
<v n="40">Jag har arbetat för dig under dagens brännande hetta och under kalla, sömnlösa nätter.</v>
<v n="41">Ja, i tjugo år har jag arbetat - fjorton av dem för att förtjäna dina två döttrar och sex för att få hjorden. Och du har ändrat min lön tio gånger!</v>
<v n="42">Om inte Gud med sin nåd hade varit med mig - min farfar Abrahams Gud, och min far Isaks Gud - skulle du ha sänt iväg mig tomhänt. Men Gud har sett din grymhet och mitt hårda arbete, och det är därför som han tillrättavisade dig i går kväll."</v>
<v n="43">Laban svarade: "Dessa kvinnor är mina döttrar, och dessa barn är mina och dessa hjordar och allt du äger. Allt är mitt. Hur skulle jag då kunna skada mina egna döttrar och barnbarn?</v>
<v n="44">Låt oss i stället sluta förbund med varandra och leva i fred för all framtid."</v>
<v n="45">Då tog Jakob en sten och reste den som ett minnesmärke,</v>
<v n="46">och sa till sina män att samla stenar och göra ett stenröse, och Jakob och Laban åt tillsammans bredvid röset.</v>
<v n="47" t="48">De kallade det för vittnesröset - "Jegar-sahaduta" på Labans språk och "Galed" på Jakobs språk."Detta stenröse ska hjälpa oss att minnas den här dagen", sa Laban.</v>
<v n="49">Det kallades därför också för vakttornet (Mispa), för Laban sa: "Må Herren se till att vi håller detta löfte, även när vi är utom synhåll för varandra.</v>
<v n="50">Om du är hård mot mina döttrar, eller om du tar dig andra fruar, så kommer inte jag att känna till det, men Gud kommer att se det."</v>
<v n="51" t="52">"Detta röse", fortsatte Laban, "står mellan oss som en bekräftelse på våra löften att jag inte ska gå förbi denna plats för att anfalla dig och att du inte heller ska passera den för att anfalla mig.</v>
<v n="53">Jag kallar på Abrahams och Nahors Gud och din fars Gud och ber att han ska döma mellan oss."Då svor Jakob en ed inför sin far Isaks mäktige Gud att han skulle respektera denna gränslinje.</v>
<v n="54">Sedan offrade Jakob ett offer till Gud på bergets topp och inbjöd sina följeslagare till en måltid och tillbringade sedan natten tillsammans med dem på berget.</v>
<v n="55">Tidigt nästa morgon steg Laban upp och kysste sina döttrar och barnbarn och välsignade dem och återvände hem.</v>
</c>
<c n="32">
<v n="1" t="2">Jakob och hans familj startade på nytt sin resa, och Guds änglar kom för att möta honom. När han såg det, utropade han: "Gud bor här", och han kallade platsen för Guds område.</v>
<v n="3">Jakob skickade nu budbärare till sin bror Esau i Seir i landet Edom.</v>
<v n="4">"Säg så här till min herre, Esau," sa Jakob. "Detta är en hälsning från din tjänare Jakob. Jag har bott tillsammans med vår morbror Laban tills nu, och</v>
<v n="5">jag äger oxar, åsnor, får och har många tjänare, både män och kvinnor. Jag har skickat detta budskap till dig, min herre, för att du ska veta att jag är på väg till dig, och jag hoppas att du kommer att vara vänligt inställd mot oss."</v>
<v n="6">Budbärarna återvände med nyheten att Esau var på väg för att möta Jakob tillsammans med en armé på 400 man!</v>
<v n="7">Jakob blev alldeles utom sig av skräck. Han delade sin familj och hjordarna och kamelerna i två grupper.</v>
<v n="8">"Om Esau anfaller den ena gruppen, kan den andra gruppen kanske fly", tänkte han.</v>
<v n="9">Sedan bad Jakob: "Min farfar Abrahams och min far Isaks Gud, du Herre, som sa till mig att återvända till mina släktingars land och som sa att du skulle vara god mot mig.</v>
<v n="10">Jag är ovärdig den kärleksfulla omsorg som du har visat mig gång på gång, precis som du lovade mig. När jag lämnade hemmet ägde jag ju ingenting utom en vandringsstav, och nu, nu har jag två hela arméer!</v>
<v n="11">Herre, rädda mig från att behöva gå under för min bror Esaus hand, för jag är rädd, fruktansvärt rädd att han ska komma och döda mig och dessa mödrar med mina barn.</v>
<v n="12">Du har ju lovat att göra gott mot mig och föröka mina ättlingar tills de blir som sanden på stranden, alltför många för att man ska kunna räkna dem."</v>
<v n="13" t="15">Jakob stannade där han var under natten och förberedde en gåva åt sin bror Esau: 200 getter, 20 bockar, 200 tackor, 20 baggar, 30 kameler och deras föl, 40 kor, 10 tjurar, 20 åsnor och 10 åsneföl.</v>
<v n="16">Han sa till sina tjänare att fösa djuren framför sig, varje grupp för sig, och att hålla avstånd mellan varje grupp.</v>
<v n="17">Han instruerade också männen som drev den första gruppen: "När ni möter Esau och han frågar: 'Vart är ni på väg? Vems tjänare är ni? Vems djur är dessa?'</v>
<v n="18">så ska ni svara: 'Dessa tillhör din tjänare Jakob, de är en gåva till hans herre Esau! Han kommer själv strax efter oss!'"</v>
<v n="19">Jakob gav samma instruktion till varje tjänare.</v>
<v n="20">Han tänkte nämligen blidka Esau med gåvorna, innan han mötte honom ansikte mot ansikte! "Kanske kommer han att vara vänlig mot oss", hoppades Jakob.</v>
<v n="21">Gåvan sändes alltså i förväg medan Jakob tillbringade natten i lägret.</v>
<v n="22" t="24">Men under natten steg han upp och väckte sina två hustrur och sina två bihustrur och elva barn och förde dem över floden Jordan vid Jabboks vadställe och återvände sedan till lägret. Han blev kvar där ensam, och en man brottades med honom till gryningen.</v>
<v n="25">När denne märkte att han inte kunde vinna kampen, slog han till Jakob på höften så att den gick ur led.</v>
<v n="26">Sedan sa han: "Släpp mig, för det håller på att bli ljust." Men Jakob svarade: "Jag tänker inte släppa dig förrän du välsignar mig."</v>
<v n="27">"Vad heter du?" frågade mannen."Jakob", blev svaret.</v>
<v n="28">"Det heter du inte längre!" sa mannen till honom. "Du heter Israel, för du har kämpat med Gud och med människor och varit segerrik."</v>
<v n="29">"Vad heter du?" frågade Jakob."Varför frågar du om mitt namn", sa mannen till honom. Och han välsignade honom där.</v>
<v n="30">Jakob kallade platsen Peniel (Guds ansikte), för han sa: "Jag har sett Gud ansikte mot ansikte, och ändå är jag fortfarande vid liv."</v>
<v n="31">I gryningen när solen gick upp haltade han därifrån på grund av höftskadan.</v>
<v n="32">Det är därför som Israels folk än i dag inte äter höftmuskeln, där den är fästad vid höften.</v>
</c>
<c n="33">
<v n="1">När Jakob såg Esau komma på avstånd med sina 400 män</v>
<v n="2">ställde han upp sin familj på led, de två bihustrurna och deras barn först, sedan Lea och hennes barn och Rakel och Josef sist.</v>
<v n="3">Sedan gick Jakob i förväg, och när han närmade sig brodern bugade han sig djupt inför honom sju gånger.</v>
<v n="4">Då sprang Esau fram för att möta honom och omfamnade honom och kysste honom, och de grät båda.</v>
<v n="5">Sedan såg Esau på kvinnorna och barnen och frågade: "Vilka är dessa människor som du har med dig?Det är mina barn", svarade Jakob.</v>
<v n="6">Då kom bihustrurna fram med sina barn och bugade sig djupt inför Esau.</v>
<v n="7">Sedan kom Lea med sina barn och bugade sig, och slutligen kom Rakel och Josef och bugade sig för honom.</v>
<v n="8">"Och vem tillhör alla dessa hjordar, som jag mötte när jag kom?" frågade Esau.Jakob svarade: "Det är min gåva till dig för att du ska bli vänligt stämd!"</v>
<v n="9">"Käre bror, jag har tillräckligt", skrattade Esau. "Behåll du vad du har."</v>
<v n="10">"Nej, var snäll och ta emot gåvorna" svarade Jakob, "för vilken lättnad är det inte att se ditt vänliga leende! Jag var lika rädd för att möta dig, som om jag skulle närmat mig Gud!</v>
<v n="11">Ta därför emot mina gåvor, för Gud har varit generös mot mig, och jag har tillräckligt." Jakob stod alltså på sig och slutligen accepterade Esau gåvorna.</v>
<v n="12">"Låt oss gå nu", sa Esau. "Jag och mina män tänker följa dig och visa vägen."</v>
<v n="13">Men Jakob svarade: "Som du kan se är några av barnen små, och hjordarna har sina ungar, och om de drivs alltför hårt kommer de att dö.</v>
<v n="14">Gå du före oss, så kommer vi efter i vår egen takt. Vi ses i Seir."</v>
<v n="15">Esau sa: "Låt mig åtminstone lämna kvar några av mina män, som kan hjälpa dig och vara dina vägvisare.Nej", sa Jakob. "Vi klarar oss bra själva. Gör som jag föreslår."</v>
<v n="16">Esau startade alltså återresan till Seir samma dag,</v>
<v n="17">men Jakob och hans familj fortsatte till Suckot. Där byggde han sig ett läger med inhägnader för hjordarna och boskapen. (Det är därför som platsen kallas Suckot, som betyder hyddor.)</v>
<v n="18">Sedan kom de välbehållna fram till Sikem i Kanaan och slog läger utanför staden.</v>
<v n="19">Av Hamor, Sikems fars familj, köpte han det land som han slagit läger på för hundra silverpengar.</v>
<v n="20">Där reste han ett altare och kallade det för El-Elohe-Israel, som betyder Israels Guds altare.</v>
</c>
<c n="34">
<v n="1">En dag gick Dina, Leas dotter, för att besöka några av grannflickorna,</v>
<v n="2">men när hiveen Sikem, kung Hamors son, såg henne, tog han henne med sig och våldtog henne.</v>
<v n="3">Han blev djupt förälskad i henne och försökte att vinna hennes kärlek.</v>
<v n="4">Sedan talade han med sin far om detta. "Se till att jag får den där flickan för jag vill gifta mig med henne", krävde han.</v>
<v n="5">Jakob fick snart veta vad som hade hänt, men eftersom hans söner var ute på åkrarna och tog hand om boskapen, fick de inget veta förrän de återvänt hem.</v>
<v n="6" t="7">Under tiden gick kung Hamor, Sikems far, till Jakob och kom dit just när Jakobs söner kom tillbaka från åkrarna. De blev förtvivlade och oerhört upprörda över denna förnedring, som var en våldshandling mot dem allesammans.</v>
<v n="8">Hamor sa till Jakob: "Min son Sikem är verkligen kär i din dotter, och han vill att hon ska bli hans hustru. Låt honom få gifta sig med henne.</v>
<v n="9" t="10">Dessutom vill vi inbjuda ditt folk att komma hit och bo bland oss och låta dina döttrar gifta sig med våra söner, och vi vill ge våra döttrar som hustrur åt era unga män. Du kan slå dig ner var du än vill bland oss och ägna dig åt dina affärer och bli rik!"</v>
<v n="11">Sedan talade Sikem till Dinas far och bröder: "Var goda mot mig och låt mig få henne till hustru", tiggde han. "Jag ska ge er vad ni än vill ha.</v>
<v n="12">Det spelar ingen roll vilken hemgift eller gåva ni kräver, för jag ska betala den, bara ni ger mig er syster till hustru."</v>
<v n="13">Eftersom Sikem hade behandlat deras syster så illa ljög hennes bröder för Sikem och Hamor och handlade oärligt.</v>
<v n="14">De sa nämligen: "Det kan vi nog inte, för du är inte omskuren. Det skulle vara en skam för henne att gifta sig med en oomskuren man.</v>
<v n="15">Men om alla era män låter omskära sig,</v>
<v n="16">kan vi gifta bort våra döttrar och bo här och förena oss med er, så att vi kan bli ett folk.</v>
<v n="17">Annars måste vi ta henne med oss och flytta härifrån."</v>
<v n="18" t="19">Hamor och Sikem gick med på detta förslag och skyndade sig att göra som de hade föreslagit, för Sikem var mycket kär i Dina. Dessutom var han övertygad om att han kunde övertala de andra männen i staden, för han var mycket respekterad och populär.</v>
<v n="20">Hamor och Sikem framträdde därför inför stadens styresmän och presenterade sitt förslag.</v>
<v n="21">"Dessa män är våra vänner", sa de. "Låt oss inbjuda dem att bo här ibland oss och utöva sina yrken, för landet är stort nog att rymma dem, och vi kan gifta oss med deras döttrar och de med våra.</v>
<v n="22">Men de tänker bara stanna här på ett villkor, att vi alla låter omskära oss på samma sätt som de.</v>
<v n="23">Om vi gör det kommer allt de äger att bli vårt, och landet kommer att bli ännu rikare. Låt oss komma överens om detta, så att de bosätter sig här ibland oss."</v>
<v n="24">Männen samtyckte och alla omskar sig.</v>
<v n="25">Men tre dagar senare, när såren var ömma och varje rörelse kändes, tog Dinas två bröder Simeon och Levi sina svärd och gick in i staden och dödade utan motstånd varenda man där,</v>
<v n="26">även Hamor och Sikem, och de befriade Dina i Sikems hus och återvände sedan till lägret.</v>
<v n="27">Sedan gick alla Jakobs söner till staden och plundrade den, eftersom deras syster hade vanhedrats där.</v>
<v n="28">De tog alla får och fäkreatur och åsnor - allt som de kunde lägga beslag på, både inne i staden och ute på åkrarna,</v>
<v n="29">och de tog alla kvinnor och barn och allt av värde.</v>
<v n="30">Då sa Jakob till Levi och Simeon: "Ni har gjort mig illa omtyckt av alla i hela landet - av kananeerna och perisseerna. Vi är så få att de nu säkert kommer och krossar oss, och på så sätt kommer vi alla att bli dödade."</v>
<v n="31">"Men inte kunde vi tillåta honom att få behandla vår syster som en prostituerad?" svarade de.</v>
</c>
<c n="35">
<v n="1">"Flytta nu till Betel och bosätt dig där", sa Gud till Jakob. "Bygg där ett altare för att tillbe den Gud som visade sig för dig när du flydde från din bror Esau."</v>
<v n="2">Då bad Jakob hela sin familj att förstöra avgudarna som de hade fört med sig och att tvätta sig och ta på sig rena kläder.</v>
<v n="3">"Vi ska nämligen gå till Betel", sa han till dem. "Där tänker jag bygga ett altare åt Gud, som besvarade mina böner när jag var i nöd och som var med mig på min resa."</v>
<v n="4">Då gav de Jakob alla sina avgudar och sina örhängen, och han gömde dem under eken nära Sikem.</v>
<v n="5">Sedan började de sin vandring igen. Ingen anföll dem, för över alla de städer som de gick igenom vilade en förskräckelse från Gud.</v>
<v n="6">Slutligen kom de fram till Lus, som också kallas Betel, i Kanaan.</v>
<v n="7">Där reste Jakob ett altare som han kallade Guds altare, efter den Gud som mött honom där. Det var ju i Betel som Gud hade visat sig för honom när han flydde från Esau.</v>
<v n="8">Strax därefter dog Rebeckas gamla barnsköterska Debora och begravdes under eken i dalen nedanför Betel, och ända sedan dess har den kallats Gråteken.</v>
<v n="9">När Jakob kommit fram till Betel på sin resa från Paddan-Aram, visade sig Gud för honom igen och välsignade honom.</v>
<v n="10">Och Gud sa till honom: "Du ska inte längre kallas Jakob (bedragaren) utan Israel (en som kämpar med Gud och vinner seger).</v>
<v n="11">Jag är den Allsmäktige Guden, och jag ska se till att du blir fruktsam och förökar dig och blir ett stort folk, ja, många folk. Många kungar kommer att finnas bland dina ättlingar,</v>
<v n="12">och jag ska ge dig det land som jag gav till Abraham och Isak. Ja, jag ska ge det till dig och dina ättlingar."</v>
<v n="13" t="14">Efteråt reste Jakob en sten på platsen där Gud hade visat sig för honom. Han hällde vin över den som ett offer till Gud och smorde sedan stenen med olivolja.</v>
<v n="15">Jakob kallade platsen Betel (Guds hus), eftersom Gud hade talat till honom där.</v>
<v n="16">När han lämnade Betel reste han och hans familj mot Efrat (Betlehem). Medan de fortfarande hade lång väg kvar att gå började Rakels värkar.</v>
<v n="17">Efter en mycket svår förlossning utropade slutligen barnmorskan: "Vad underbart! Det blev en pojke till!"</v>
<v n="18">Men Rakel dog, och i sin sista suck kallade hon honom Benoni (min sorgs son), men hans far kallade honom i stället Benjamin (min högra hands son, lyckosonen).</v>
<v n="19">Rakel dog alltså och begravdes nära vägen till Efrat (som också kallas Betlehem).</v>
<v n="20">Jakob reste en minnessten vid hennes grav, och den står där än i dag.</v>
<v n="21">Sedan reste Israel vidare och slog läger bortom Herdetornet.</v>
<v n="22">Det var medan han var där som Ruben låg med Bilha, sin fars bihustru, och någon berättade detta för Israel.Detta är namnen på Jakobs tolv söner:</v>
<v n="23">Leas söner: Ruben, den förstfödde, Simeon, Levi, Juda, Isaskar och Sebulon.</v>
<v n="24">Rakels söner: Josef och Benjamin.</v>
<v n="25">Rakels tjänsteflicka Bilhas söner: Dan och Naftali.</v>
<v n="26">Leas tjänsteflicka Silpas söner: Gad och Aser. Alla barnen föddes i Paddan-Aram.</v>
<v n="27">Slutligen kom Jakob fram till sin far Isak vid Mamre i Kirjat-Arba (som nu kallas Hebron), där Abraham också hade bott.</v>
<v n="28" t="29">Isak dog strax efteråt, vid en mogen ålder av 180 år. Hans söner Esau och Jakob begravde honom.</v>
</c>
<c n="36">
<v n="1">Här följer en förteckning över Esaus ättlingar, han som också kallas Edom:</v>
<v n="2" t="3">Esau gifte sig med tre flickor från Kanaan: Ada var dotter till hetiten Elon, Oholibama dotter till Ana och sondotter till hiveen Sibeon och Basemat, en kusin till honom, var dotter till Ismael och syster till Nebajot.</v>
<v n="4">Med Ada fick Esau en son som hette Elifas. Med Basemat fick han en son som hette Reguel.</v>
<v n="5">Med Oholibama fick han sönerna Jeus, Jaelam och Kora. Alla dessa föddes åt Esau i Kanaans land.</v>
<v n="6" t="8">Sedan tog Esau sina hustrur, barn, familjetjänare, sin boskap och sina hjordar, all rikedom som han hade fått i Kanaans land, och flyttade bort från sin bror Jakob till berget Seir. Det fanns nämligen inte rum för dem båda på grund av all den boskap de hade.</v>
<v n="9">Här följer namnen på Esaus ättlingar, edomeerna, som föddes åt honom i bergslandet Seir:</v>
<v n="10" t="12">Elifas, som var född av Ada, fick barnen Teman, Omar, Sefo, Gaetam och Kenas. Med sin bihustru Timna fick han dessutom Amalek.</v>
<v n="13" t="14">Reguel, som var född av Basemat, fick barnen Nahat, Sera, Samma och Missa. Med sin tredje hustru, Oholibama, dotter till Ana och sondotter till Sibeon, fick han sönerna Jeus, Jaelam och Kora.</v>
<v n="15" t="16">Från Esau kom alltså följande ledare, vars namn också användes för att beteckna deras stam: Teman, Omar, Sefo, Kenas, Kora, Gaetam och Amalek, som med sina efterkommande var ättlingar till Esaus och Adas äldste son Elifas.</v>
<v n="17">Vidare Nahat, Sera, Samma och Missa, som tillsammans med sina efterkommande var ättlingar till Reguel, Esaus son med Basemat.</v>
<v n="18" t="19">Slutligen Jeus, Jaelam och Kora. De och deras efterkommande var ättlingar till Esau med hans hustru Oholibama, dotter till Ana. Alla dessa härstammade från Esau, som också kallades Edom.</v>
<v n="20" t="21">Här följer namnen på horeen Seirs söner. Seir var en av de infödda familjerna i landet: Lotan, Sobal, Sibeon, Ana, Dison, Eser och Disan.</v>
<v n="22">Lotans barn hette Hori och Hemam. Lotan hade en syster som hette Timna.</v>
<v n="23">Sobals barn hette Alvan, Manahat, Ebal, Sefo och Onam.</v>
<v n="24">Sibeons barn hette Aja och Ana. Detta var den Ana som upptäckte de heta källorna i ökenlandet medan han gick och vaktade sin fars åsnor.</v>
<v n="25">Anas barn hette Dison och Oholibama.</v>
<v n="26">Disons barn hette Hemdan, Esban, Jitran och Keran.</v>
<v n="27">Esers barn hette Bilhan, Saavan och Akan.</v>
<v n="28">Disans barn hette Us och Aran.</v>
<v n="29" t="30">Stamledare i horeen Seirs familj var alltså Lotan, Sobal, Sibeon, Ana, Dison, Eser och Disan.</v>
<v n="31" t="39">Detta är namnen på de kungar som regerade i Edom innan Israel fick sin förste kung): Bela, Beors son, från Din-haba i Edom. Han efterträddes av Jobab, Seras son, från staden Bosra. Jobab efterträddes av Husam, från temaniternas land. Husam efterträddes av Hadad, son till Bedad. Det var Hadad som hade anfört de trupper som besegrade Midjans armé, när den invaderade Moab. Hans stad hette Avit. Hadad efterträddes av Samla, från Masareka. Samla efterträddes av Saul, från Rehobot vid floden. Saul efterträddes av Baal-Hanan, Akbors son. Baal-Hanan efterträddes av Hadar från staden Pagu. Hans hustru hette Mehetabel, dotter till Matred och dotterdotter till Me-Sahab.</v>
<v n="40" t="43">Detta är alltså namnen på ledare och stammar, som alla härstammade från Esau och som bodde på områden namngivna efter dem själva: Timna, Alva, Jetet, Oholibama, Ela, Pinon, Kenas, Teman, Mibsar, Magdiel och Iram. Alla dessa kallades edomiter, eftersom Edom var ett annat namn på Esau. Deras namn gavs också till det område de bebodde.</v>
</c>
<c n="37">
<v n="1">Jakob bosatte sig alltså på nytt i Kanaans land, där hans far hade bott.</v>
<v n="2">Jakobs son Josef hade nu blivit sjutton år. Han arbetade tillsammans med sina halvbröder, Jakobs söner med Bilha och Silpa, med att vakta hjordarna, men inför sin far talade han illa om sina bröder.</v>
<v n="3">Jakob älskade Josef mer än sina andra barn, eftersom Josef föddes på hans ålderdom. En dag gav Jakob honom en gåva, en mantel i granna färger.</v>
<v n="4">Hans bröder lade naturligtvis märke till hur faderns favoriserade Josef och hatade därför denne. De sa inte ett vänligt ord till honom.</v>
<v n="5">En natt hade Josef en dröm. När han berättade för sina bröder om alla detaljerna i den, gjorde detta bara att de hatade honom ännu mer.</v>
<v n="6">"Hör här", sa han stolt.</v>
<v n="7">"Vi var ute på åkern och band kärvar. Min kärve stod upp och era kärvar samlade sig runt omkring min och bugade sig djupt inför den!"</v>
<v n="8">"Jaså, du vill regera över oss?" hånade hans bröder honom. Deras hat till honom tilltog både för drömmens och för hans högfärdiga attityds skull.</v>
<v n="9">Sedan hade han en annan dröm, som han också berättade för sina bröder. "Lyssna till min senaste dröm", skröt han. "Solen och månen och elva stjärnor bugade sig djupt för mig!"</v>
<v n="10">Den här gången berättade han inte bara drömmen för sina bröder utan också för sin far. Men fadern tillrättavisade honom: "Skulle jag och din mor och dina bröder komma och buga oss inför dig?"</v>
<v n="11">Bröderna blev avundsjuka på Josef, men Jakob funderade mycket över det som hade hänt.</v>
<v n="12">En dag tog Josefs bröder de hjordar som tillhörde Jakob och ledde dem till Sikem för att låta dem beta där.</v>
<v n="13" t="14">Några dagar senare kallade fadern på Josef och sa till honom: "Dina bröder är i Sikem för att låta hjordarna beta där. Gå och ta reda på hur de har det och hur det står till med djuren, och kom sedan tillbaka och rapportera för mig.Javisst", svarade Josef, "det ska jag göra". Han gav sig alltså av till Sikem från hemmet i Hebrondalen.</v>
<v n="15">En man lade märke till honom när han kommit fram och vandrade omkring på fälten."Vem letar du efter?" frågade han.</v>
<v n="16">"Jag letar efter mina bröder och deras hjordar", svarade Josef. "Har du sett dem?"</v>
<v n="17">"Ja", sa mannen till honom. "De är inte här längre. Jag hörde att dina bröder sa att de tänkte gå till Dotan." Då fortsatte Josef till Dotan och hittade dem där.</v>
<v n="18">När de kände igen honom på avstånd och såg att han var på väg till dem, bestämde de sig för att döda honom.</v>
<v n="19" t="20">"Här kommer mästerdrömmaren", sa de till varandra. "Kom, så dödar vi honom och kastar honom i brunnen och säger till far att ett rovdjur har ätit upp honom. Sedan får vi se vad det blir av hans drömmar!"</v>
<v n="21" t="22">Men Ruben ville skona Josefs liv. "Vi dödar honom inte", sa han. "Vi ska inte utgjuta blod. Vi kastar honom i stället levande i brunnen här. På så sätt kommer han att dö utan att vi rör vid honom." Ruben tänkte dra upp honom igen och låta honom återvända till fadern.</v>
<v n="23">När Josef kom fram drog de av honom hans vackra mantel</v>
<v n="24">och kastade honom i brunnen som var tom på vatten.</v>
<v n="25">Sedan satte de sig ned för att äta kvällsmat. Plötsligt lade de märke till en rad kameler som kom mot dem på avstånd. Det var ismaelitiska köpmän, som hämtade gummi, kryddor och örter från Gilead till Egypten.</v>
<v n="26" t="27">"Titta", sa Juda till de andra. "Här kommer några ismaeliter. Vi säljer Josef till dem. Varför ska vi döda honom och få dåligt samvete? Låt oss inte bli skyldiga till hans död, för han är ju ändå vår bror!" Bröderna höll med om detta.</v>
<v n="28">När köpmännen kom förbi drog bröderna därför upp Josef ur brunnen och sålde honom till dem för tjugo silverpengar. Köpmännen tog honom sedan med sig till Egypten.</v>
<v n="29">Lite senare kom Ruben tillbaka. Han hade inte varit där hela tiden. När han såg att Josef var försvunnen, slet han sönder sina kläder i sorg och förtvivlan.</v>
<v n="30">"Pojken är borta. Vart ska jag nu ta vägen?" grät han inför sina bröder.</v>
<v n="31">Då dödade de en get och stänkte blodet på Josefs mantel</v>
<v n="32">och tog den till sin far och bad honom se efter om han kände igen den."Vi hittade den här på åkern", sa de till honom. "Visst är det väl Josefs mantel?"</v>
<v n="33">Fadern kände omedelbart igen den."Ja", snyftade han. "Den tillhör min son. Ett rovdjur har ätit upp honom. Josef har säkert blivit sliten i stycken."</v>
<v n="34">Jakob rev sönder sina kläder och klädde sig i säcktyg och sörjde sin son i flera veckor.</v>
<v n="35">Alla i familjen försökte trösta honom, men de hade ingen större framgång."Jag kommer att dö av sorg över min son", sa Jakob och bröt samman i gråt.</v>
<v n="36">Framme i Egypten sålde köpmännen Josef till Potifar, en officer hos Farao, kungen i Egypten. Potifar var kapten över palatsvakten och riksbödel.</v>
</c>
<c n="38">
<v n="1">Vid den tiden lämnade Juda hemmet och flyttade till Adullam. Han bodde hos en man som hette Hira.</v>
<v n="2">Där träffade han en kananeisk flicka, som han gifte sig med. Hon var Suas dotter.</v>
<v n="3" t="5">De bosatte sig i Kesib och fick tre söner. Den förstfödde fick namnet Er. De andra gav modern namnen Onan och Sela.</v>
<v n="6">När den äldste sonen Er vuxit upp, ordnade Juda en hustru åt honom som hette Tamar.</v>
<v n="7">Men Er var en ogudaktig man, och därför dödade Herren honom.</v>
<v n="8">Då sa Juda till Ers bror Onan: "Du måste gifta dig med din svägerska Tamar som vår lag kräver när hennes man, din bror, har dött, så att hennes söner genom dig blir din brors arvingar."</v>
<v n="9">Men Onan ville inte ha ett barn som inte kunde räknas som hans eget. Han gifte sig med henne men såg noga till att hans säd spilldes på marken varje gång han låg med henne, för att undvika att hon skulle få barn som skulle räknas som broderns.</v>
<v n="10">I Herrens ögon var detta ett oförsvarligt handlande. Därför dödade Herren även honom.</v>
<v n="11">Då rådde Juda sin svärdotter Tamar att inte gifta sig omedelbart igen utan i stället återvända till sitt barndomshem och sina föräldrar och förbli änka, tills Judas yngste son Sela blivit gammal nog att gifta sig. Men egentligen ville han inte att Sela skulle göra detta, av fruktan för att Gud skulle döda honom också, precis som han hade dödat de båda andra sönerna. Tamar gjorde som han sagt och flyttade hem till sina föräldrar.</v>
<v n="12">Efter många år dog Judas hustru. När sorgetiden var över, gick Juda och hans vän adullamiten Hira till Timna för att övervaka fårklippningen där.</v>
<v n="13">När någon berättade för Tamar att hennes svärfar hade gått för att klippa fåren i Timna, tog hon av sig sina änkekläder och fäste en slöja framför huvudet.</v>
<v n="14">Hon hade vid det laget insett att hon inte skulle få tillåtelse att gifta sig med Sela fastän han nu var fullvuxen. Förklädd på detta sätt satte hon sig vid vägen nära infarten till byn Enaim, som ligger på vägen till Timna.</v>
<v n="15">Juda lade märke till henne när han gick förbi och trodde att hon var en prostituerad, eftersom hennes ansikte var beslöjat.</v>
<v n="16">Därför stannade han och föreslog att hon skulle ligga med honom, helt ovetande om att hon var hans egen svärdotter."Hur mycket tänker du betala mig?" frågade hon.</v>
<v n="17">"Jag kan skicka dig en ung get från min hjord", föreslog Juda."Och vilken pant tänker du ge mig tills du har skickat geten?" frågade hon.</v>
<v n="18">"Vad vill du ha?" undrade han."Din signetring och vandringsstav", svarade hon. Han gav henne vad hon begärde. När han sedan låg med henne blev hon med barn.</v>
<v n="19">Efter denna händelse klädde hon sig som vanligt i sina änkekläder igen.</v>
<v n="20">Juda bad sin vän, adullamiten Hira, att ta den unga geten till henne och att hämta tillbaka den pant som han hade gett henne, men Hira kunde inte hitta henne!</v>
<v n="21">Då frågade han männen i staden: "Var bor den prostituerade kvinna, som brukar hålla till vid ingången till byn?Vi har aldrig haft någon yrkesprostituerad här", svarade de.</v>
<v n="22">Då gick han tillbaka till Juda och berättade att han inte kunnat hitta henne någonstans och talade om vad männen på platsen hade sagt.</v>
<v n="23">"Låt henne få behålla sakerna!" utropade Juda. "Vi gjorde så gott vi kunde. Vi blir utskrattade i staden om vi går tillbaka igen."</v>
<v n="24">Tre månader senare fick Juda reda på att hans svärdotter Tamar var med barn, tydligen som en följd av prostitution."För ut henne och bränn henne!" ropade Juda.</v>
<v n="25">Men då de förde ut henne för att döda henne, skickade hon detta budskap till sin svärfar: "Mannen som äger denna signetring och vandringsstav är far till mitt barn. Känner du igen dem?"</v>
<v n="26">Juda erkände att de tillhörde honom och sa: "Hon har mer rätt än jag, för jag vägrade hålla mitt löfte att ge henne min son Sela." Men Juda tog henne inte till hustru.</v>
<v n="27">När det var dags för Tamar att föda, visade det sig att det var tvillingpojkar.</v>
<v n="28">Barnmorskan band en scharlakansröd tråd runt handleden på den pojke som visade sig först,</v>
<v n="29">men han drog tillbaka sin hand och den andre kom ut först. "Var kom du ifrån!" utropade hon. Därför fick han heta Peres, som betyder 'bryter fram'.</v>
<v n="30">Strax efteråt föddes hans bror med den scharlakansröda tråden runt handleden, och han fick namnet Sera.</v>
</c>
<c n="39">
<v n="1">När Josef kom fram till Egypten som fånge till de ismaelitiska köpmännen, köptes han av Potifar, som var medlem av Faraos personliga stab och kapten över kungens livvakt och dessutom riksbödel.</v>
<v n="2">Herren välsignade Josef i hans husbondes hus, och Josef lyckades med allt han gjorde.</v>
<v n="3">När Potifar lade märke till detta och förstod att Herren var med Josef och att han lyckades med allt han företog sig,</v>
<v n="4">blev han mycket nöjd med Josef och gjorde honom till sin närmaste man. Josef fick ansvaret över hela hushållet och över allt som Potifar ägde.</v>
<v n="5">Från den dagen välsignade Herren Potifar och hela hans hus på grund av Josef. Gud var med i allt Potifar företog sig, och allt fungerade utmärkt både i huset och ute på fälten.</v>
<v n="6">Josef fick ansvar för alltsammans. Det enda Potifar själv avgjorde var vad han skulle äta.Josef var välbyggd och såg bra ut.</v>
<v n="7">En dag började däeför Potifars fru göra närmanden mot honom och föreslog att han skulle komma och ligga med henne.</v>
<v n="8">Josef vägrade och sa till henne: "Min husbonde litar på mig i allt.</v>
<v n="9">Själv har han inte mer makt här än vad jag har! Han har inte hållit undan något för mig utom dig, eftersom du är hans hustru. Hur skulle jag kunna göra något så ont som detta? Det skulle vara en stor synd emot Gud."</v>
<v n="10">Men hon fortsatte med sina förslag dag efter dag. Josef vägrade att lyssna till henne och höll sig ur vägen så mycket som möjligt.</v>
<v n="11">En dag när han var ensam med sina sysslor i huset</v>
<v n="12">kom hon och grep tag i hans kläder och krävde att han skulle ligga med henne. Han slet sig loss, men rocken gled av honom, och hon stod där med den i handen när han flydde från huset.</v>
<v n="13">När hon såg att allt hon hade kvar var hans rock,</v>
<v n="14" t="15">ropade hon på de andra tjänarna."Den där hebreiske slaven bara förolämpar oss!" snyftade hon. "Han försökte våldta mig, men när jag skrek sprang han sin väg och glömde sina kläder."</v>
<v n="16">Hon behöll rocken, och när hennes man kom hem på kvällen</v>
<v n="17">berättade hon för honom vad som hänt."Den där hebreiske slaven, som du har här, försökte våldta mig,</v>
<v n="18">men jag ropade på hjälp. Han flydde och lämnade kvar sin rock!"</v>
<v n="19">När Potifar hörde hustruns berättelse blev han rasande.</v>
<v n="20">Han spärrade in Josef i det fängelse där kungen hade sina fångar.</v>
<v n="21">Men Herren var med Josef också där och var god emot honom. Josef blev så omtyckt av förmannen för vakterna</v>
<v n="22">att denne lämnade över hela skötseln av fängelset till Josef och lät honom få ansvaret för alla de andra fångarna.</v>
<v n="23">Sedan hade förmannen inget att bekymra sig över, för Josef tog hand om allt, och Herren var med honom så att allt lyckades väl för honom.</v>
</c>
<c n="40">
<v n="1" t="3">Någon tid senare hände det sig att kungen i Egypten blev så arg på sin hovbagare och sin vinsmakare, att han lät fängsla dem båda två och sätta dem i det fängelse i Potifars palats där Josef var. Potifar var kapten för vakten och riksbödel.</v>
<v n="4">De blev kvar ganska länge i arresten. Potifar gav Josef ansvaret för dem.</v>
<v n="5">En natt hade de båda var sin dröm.</v>
<v n="6">På morgonen lade Josef märke till att de såg nedstämda och sorgsna ut.</v>
<v n="7">"Vad i all världen är det med er?" frågade han.</v>
<v n="8">"Vi har båda drömt i natt, men det finns ingen här som kan berätta vad drömmarna betyder", svarade de."Att tolka drömmar är Guds uppgift", svarade Josef. "Berätta för mig vad ni såg."</v>
<v n="9" t="10">Vinsmakaren berättade sin dröm först: "I min dröm såg jag en vinstock med tre grenar som började knoppas och blomma, och snart fanns det klasar med mogna vindruvor.</v>
<v n="11">Jag höll Faraos vinbägare i handen, och jag tog vindruvorna och kramade ur saften i bägaren och gav honom att dricka."</v>
<v n="12">"Jag vet vad den drömmen betyder", sa Josef. "De tre grenarna betyder tre dagar!</v>
<v n="13">Inom tre dagar tänker Farao hämta dig från fängelset och ge dig arbetet som vinsmakare tillbaka.</v>
<v n="14">Du kan väl tänka på mig när du kommer tillbaka i tjänst och lägga ett gott ord för mig så att jag slipper ut härifrån.</v>
<v n="15">Först blev jag kidnappad från hebreernas land, och nu har detta hänt mig. Här sitter jag nu trots att jag inte har gjort något."</v>
<v n="16">När hovbagaren såg att den första drömmen hade en så god innebörd, berättade också han sin dröm för Josef."I min dröm", sa han, "hade jag tre korgar med bröd på huvudet.</v>
<v n="17">I den översta korgen fanns många olika slag av bakverk, men fåglarna kom och åt upp dem."</v>
<v n="18" t="19">"De tre korgarna betyder tre dagar", sa Josef till honom. "Inom tre dagar kommer Farao att hugga av dig huvudet och hänga upp din kropp på en påle, och fåglarna ska komma och äta av ditt kött!"</v>
<v n="20">Faraos födelsedag inträffade tre dagar senare, och han hade en fest för alla sina myndighetspersoner och folket i palatset. Han skickade efter sin vinsmakare och sin hovbagare, och de hämtades till honom från fängelset.</v>
<v n="21">Vinsmakaren fick upprättelse och arbetet tillbaka,</v>
<v n="22">och hovbagaren blev hängd, precis som Josef hade sagt.</v>
<v n="23">Men vinsmakaren glömde sitt löfte till Josef och ägnade honom inte mer en tanke.</v>
</c>
<c n="41">
<v n="1">En natt, två år senare, drömde Farao att han stod på Nilens strand,</v>
<v n="2">när plötsligt sju välmående, feta kor kom upp ur floden och började beta i gräset.</v>
<v n="3">Sedan kom sju andra kor upp ur floden, men de var så magra att alla revbenen syntes. De gick fram och ställde sig bredvid de feta korna.</v>
<v n="4">Sedan åt de magra korna upp de feta! I samma ögonblick vaknade Farao.</v>
<v n="5">Snart somnade han igen och hade ännu en dröm. Den här gången såg han sju sädesax på ett strå, och varje korn var välformat och fylligt.</v>
<v n="6">Plötsligt visade sig ytterligare sju ax på strået, men dessa var tunna och svedda av den östliga vinden.</v>
<v n="7">De tunna axen svalde de fylliga, välformade axen! Då vaknade Farao igen och förstod att alltsammans bara var en dröm.</v>
<v n="8">Följande morgon blev han mycket oroad över vad drömmarna kunde betyda. Han kallade på alla trollkarlar och spåmän i Egypten och berättade om drömmarna för dem, men ingen kunde komma på vad de betydde.</v>
<v n="9">Då yttrade sig kungens vinsmakare."Idag kommer jag ihåg min synd!" sa han.</v>
<v n="10">"För en tid sedan, då du var arg på några av oss, satte du mig och hovbagaren i fängelset hos kaptenen för vakten.</v>
<v n="11">En natt hade hovbagaren och jag var sin dröm.</v>
<v n="12">Vi berättade om drömmarna för en ung hebré, som var slav hos kaptenen för vakten, och han berättade för oss vad drömmarna betydde.</v>
<v n="13">Allt inträffade precis som han hade sagt: Jag återupprättades till min ställning som vinsmakare, och hovbagaren avrättades och blev upphängd på en påle."</v>
<v n="14">Farao skickade genast efter Josef. Han fördes omedelbart från fängelsehålan, och efter att snabbt ha rakat sig och bytt kläder, kom han till Farao.</v>
<v n="15">"Jag hade en dröm i natt", berättade Farao för honom. "Ingen av dessa män kan berätta för mig vad den betyder. Men jag har hört att du kan tolka drömmar, och det är därför jag har kallat på dig."</v>
<v n="16">"Jag gör det inte själv", svarade Josef. "Men Gud kan säga dig vad drömmen betyder!"</v>
<v n="17">Då berättade Farao drömmen för honom. "Jag stod på Nilflodens strand", sa han,</v>
<v n="18">"när plötsligt sju feta, välmående kor kom upp ur floden och började beta på strandkanten.</v>
<v n="19">Men sedan kom sju andra kor upp ur floden, mycket magra och knotiga, ja, faktum är att jag aldrig har sett så magra djur i hela Egyptens land.</v>
<v n="20">Dessa magra kor åt upp de sju feta, som hade kommit först,</v>
<v n="21">men efteråt var de lika magra som förut! Sedan vaknade jag.</v>
<v n="22">Lite senare hade jag ännu en dröm. Den här gången såg jag sju ax på ett strå, och alla sju axen var fylliga och vackra.</v>
<v n="23">På samma strå kom sedan fram sju förtorkade, tunna ax,</v>
<v n="24">och de tunna axen svalde de fylliga!Jag berättade allt detta för mina trollkarlar, men inte en enda av dem kunde säga vad det betydde."</v>
<v n="25">"Båda drömmarna betyder samma sak", sa Josef till Farao. "Gud har talat om för dig vad han tänker göra här i Egypten.</v>
<v n="26">De sju feta korna och de sju fylliga, välformade axen betyder att det ska bli sju års välstånd här i landet.</v>
<v n="27">De sju magra korna och de sju magra och förtorkade axen betyder att det kommer att bli sju års hungersnöd efter de sju goda åren.</v>
<v n="28">Gud har visat dig vad han tänker göra.</v>
<v n="29">De kommande sju åren ska bli en period av stort välstånd i hela Egyptens land.</v>
<v n="30">Men efteråt kommer det att bli sju år av svält. Den blir så svår att man kommer att glömma välståndet och alla de goda åren, och svälten kommer att ödelägga landet.</v>
<v n="31">Svälten kommer att bli så fruktansvärd att till och med minnet av de goda åren kommer att utplånas.</v>
<v n="32">Att det var två drömmar är ett tecken på att allt detta kommer att ske. Gud har nämligen bestämt det, och det kommer att hända snart.</v>
<v n="33">Mitt förslag är att du söker reda på den visaste mannen i Egypten och gör honom till chef för ett nationellt jordbruksprogram.</v>
<v n="34" t="35">Jag föreslår att du utser några personer som kan ta ansvar för att samla in en femtedel av all överskottssäd till de kungliga lagren under de kommande sju åren,</v>
<v n="36">så att det finns tillräckligt att äta när de sju årens svält kommer. Annars kommer olycka att drabba landet."</v>
<v n="37">Josefs förslag togs väl emot av Farao och hans ministrar.</v>
<v n="38">"Vem kan göra det bättre än Josef?" sa Farao. "Han är en man som tydligen är fylld av Guds Ande."</v>
<v n="39">Farao vände sig sedan till Josef och sa till honom: "Eftersom Gud har uppenbarat för dig vad drömmarna betyder, är du den visaste mannen i landet!</v>
<v n="40">Därför tillsätter jag dig härmed som ansvarig för hela detta projekt. Vad du säger ska gälla i hela Egyptens land, och det är bara jag som ska stå över dig."</v>
<v n="41" t="42">Sedan satte Farao sin egen signetring på Josefs finger som ett tecken på hans auktoritet, och klädde honom i fina kläder och satte en kunglig guldkedja runt halsen på honom.</v>
<v n="43">Som Faraos närmaste man fick Josef också en vagn av honom, och vart Josef än for, ropade man: "Lämna plats!"</v>
<v n="44">Och Farao sa till Josef: "Jag är fortfarande kung i landet, men jag lägger allt under dig."</v>
<v n="45">Sedan gav Farao honom ett namn, Safenat-Panea, som betyder: "Han har den gudomliga kraften över livet och döden." Och han gav honom en flicka som hette Asenat till hustru, en dotter till Poti-Fera, som var präst i Heliopolis. På så sätt blev Josef berömd i hela Egypten.</v>
<v n="46">Josef var trettio år gammal när han började sin tjänst för Farao. Han lämnade då palatset och började resa runt i hela landet.</v>
<v n="47">Under de följande sju åren blev det rika skördar överallt.</v>
<v n="48">Under dessa år samlade Josef in en del av skörden i varje del av Egypten för regeringens räkning och lagrade den i närliggande städer.</v>
<v n="49">Efter sju års framgångsrikt arbete var lagren överfyllda, och det fanns så mycket säd att ingen kunde bedöma den exakta mängden.</v>
<v n="50">Innan de första svältåren började, fick Josef två söner med Asenat. Hennes far, Poti-Fera, var präst åt solguden Re i Heliopolis.</v>
<v n="51">Josef kallade sin äldste son Manasse. Det betyder 'Skapad för att jag ska glömma'. Vad han menade var att Gud hade låtit honom glömma all sin olycka i ungdomen, då han förlorat sin plats i familjen.</v>
<v n="52">Den andre pojken kallade han Efraim, som betyder fruktsam. Han sa nämligen: "Gud har gjort mig fruktsam i det land där jag har upplevt slaveri."</v>
<v n="53">Slutligen hade de sju goda åren gått.</v>
<v n="54">Då började sju års svält, precis som Josef hade förutsagt. Skörden slog fel även i grannländerna, men i Egypten fanns det tillräckligt med säd i lagren.</v>
<v n="55">När folket i Egypten började svälta bad de Farao om mat, och han skickade dem till Josef. "Lyd honom vad han än säger", sa han till dem.</v>
<v n="56" t="57">När den allvarliga hungersnöden gick fram över världen öppnade Josef sädesförråden och sålde säd både till egyptierna och till alla dem som kom från andra länder för att köpa.</v>
</c>
<c n="42">
<v n="1">När Jakob hörde att det fanns säd tillgänglig i Egypten, sa han till sina söner: "Varför står ni här och tittar på varandra?</v>
<v n="2">Jag har hört att det finns säd att få i Egypten. Res dit och köp lite åt oss, innan vi alla svälter ihjäl."</v>
<v n="3">Då reste Josefs tio äldre bröder ner till Egypten för att köpa säd.</v>
<v n="4">Jakob ville nämligen inte att Josefs yngre bror, Benjamin, skulle få resa med, av fruktan för att någon olycka skulle drabba honom.</v>
<v n="5">Israels söner kom alltså till Egypten tillsammans med många människor från andra länder för att köpa mat, för svälten var lika allvarlig i Kanaan som på andra platser.</v>
<v n="6">Eftersom Josef var härskare över hela Egypten och ansvarig för sädes-försäljningen, var det till honom hans bröder kom, och de bugade sig djupt för honom med sina ansikten mot jorden.</v>
<v n="7">Josef kände omedelbart igen dem, men låtsades som ingenting."Var kommer ni ifrån?" frågade han barskt."Från Kanaans land", svarade de. "Vi har kommit för att köpa säd."</v>
<v n="8" t="9">Det var uppenbart att de inte kände igen Josef. Då kom Josef ihåg drömmarna som han hade haft för länge sedan? Men han sa till dem: "Ni är spioner! Ni har kommit hit för att se hur hungersnöden har gjort vårt land utfattigt."</v>
<v n="10">"Nej, nej!" svarade de. "Vi har kommit för att köpa mat.</v>
<v n="11">Vi är alla bröder och hederliga män, herre! Vi är inga spioner!"</v>
<v n="12">"Jo, det är ni", fortsatte han. "Ni har kommit för att ta reda på hur svaga vi är."</v>
<v n="13">"Herre", sa de. "Vi är tolv bröder, och vår far bor i Kanaans land. Vår yngste bror är kvar hos vår far, och en av våra bröder har dött."</v>
<v n="14">"Jaså", sa Josef. "Vad har det för betydelse? Ni är spioner.</v>
<v n="15">Men så här tänker jag kontrollera om ni talar sanning. Jag svär vid Faraos liv, att ni inte ska få lämna Egypten förrän er yngste bror kommit hit.</v>
<v n="16">En av er får resa och hämta honom! Resten av er tänker jag behålla kvar här i fängelse. Då kommer vi att få reda på om er berättelse är sann eller ej. Om det visar sig att ni inte har någon yngre bror, så vet jag att ni är spioner."</v>
<v n="17">Under tre dagar lät han dem sitta i fängelse.</v>
<v n="18">Den tredje dagen sa Josef till dem: "Jag är en man som fruktar Gud, och jag ska ge er ett tillfälle att bevisa att ni är oskyldiga.</v>
<v n="19">Jag tar den risken och tror på er. Bara en av er behöver stanna kvar med bojor i fängelset. Resten kan resa hem med säd åt era familjer,</v>
<v n="20">men för tillbaka er yngste bror hit till mig. På det sättet kommer jag att veta om ni berättar sanningen, och om ni gör det, ska jag skona er."De samtyckte till detta, men</v>
<v n="21">sinsemellan sa de: "Allt detta har hänt därför att vi handlade mot Josef som vi gjorde för länge sedan. Vi såg hans skräck och vånda och hörde hans bön, men vi ville inte lyssna."</v>
<v n="22">"Var det inte det jag sa?" utbrast Ruben. "Ni ville inte lyssna, och nu kommer vi att dö därför att vi mördade honom."</v>
<v n="23">Naturligtvis visste de inte att Josef förstod dem då de stod där och samtalade, för han hade talat med dem genom tolk.</v>
<v n="24">Han gick undan och grät. När han vände sig till dem igen utvalde han Simeon och såg till att han bands inför deras ögon.</v>
<v n="25">Josef befallde sedan tjänarna att fylla männens säckar med säd, men gav också hemliga instruktioner att lägga brödernas betalning överst i varje säck! Han gav dem också mat för resan.</v>
<v n="26">Sedan lastade de sina åsnor med säden och gav sig iväg hem.</v>
<v n="27">Men när de stannade för natten och en av dem öppnade sin säck för att hämta lite vete åt djuren, såg han att det låg pengar överst i säcken.</v>
<v n="28">"Titta!" ropade han till sina bröder. "Mina pengar finns här i säcken." Då blev de alldeles skräckslagna och ropade till varandra: "Vad är det Gud har gjort mot oss?"</v>
<v n="29">När de sedan kom hem till sin far Jakob i Kanaans land berättade de allt som hänt för honom:</v>
<v n="30">"Kungens närmaste man talade mycket strängt till oss och trodde att vi var spioner.</v>
<v n="31">'Nej, nej', sa vi, 'vi är hederliga män och inga spioner.</v>
<v n="32">Vi är tolv bröder, söner till en och samme far. En är död och den yngste är kvar hemma hos vår far i Kanaans land.'</v>
<v n="33">Sedan sa mannen till oss: 'Så här ska jag få reda på om ni är det ni påstår er vara. Lämna en av era bröder här hos mig och tag säd åt era familjer och res hem,</v>
<v n="34">men för hit er yngste bror till mig. Då vet jag om ni är spioner eller hederliga män. Om ni kan bevisa vad ni har sagt, ska jag ge er bror tillbaka till er, och sedan kan ni komma så ofta ni vill för att köpa säd.'"</v>
<v n="35">När de tömde sina säckar fanns pengarna de betalt för säden överst i varje säck. Då blev både de och fadern skräckslagna.</v>
<v n="36">Jakob utropade: "Ni har berövat mig mina barn. Josef kom inte tillbaka, Simeon är borta, och nu vill ni ta Benjamin också! Allting går mig emot."</v>
<v n="37">Då sa Ruben till sin far: "Döda mina två söner om jag inte har med mig Benjamin tillbaka. Jag tänker ta ansvaret för honom."</v>
<v n="38">Men Jakob svarade: "Min son ska inte resa dit med er, för hans bror Josef är död, och bara han är i livet av Rakels barn. Om något händer honom, kommer jag att dö."</v>
</c>
<c n="43">
<v n="1">Men det fanns inget som kunde lindra den fruktansvärda svälten i landet.</v>
<v n="2">När säden som de hade fört med sig från Egypten nästan var slut, sa fadern till dem: "Res dit igen och köp lite mat åt oss."</v>
<v n="3" t="5">Men Juda sa till honom: "Mannen menade allvar när han sa: 'Kom inte tillbaka igen utan er bror.' Vi kan inte resa, om inte Benjamin får följa med oss."</v>
<v n="6">"Varför berättade ni att ni hade en bror till?" klagade Israel. "Varför har ni gjort detta mot mig?"</v>
<v n="7">"Men mannen frågade speciellt om vår familj", berättade de för honom. "Han ville veta om vår far fortfarande levde, och han frågade om vi hade ytterligare någon bror, och därför berättade vi det för honom. Hur kunde vi veta att han skulle säga: 'För hit er bror?'"</v>
<v n="8">Juda sa till sin far: "Skicka pojken med mig, så att vi kan ge oss av, annars kommer vi att dö av svält och inte bara vi, utan också du och alla våra små barn.</v>
<v n="9">Jag garanterar hans trygghet. Om jag inte för honom tillbaka, så låt mig bära skulden i evighet,</v>
<v n="10">för vi hade kunnat resa dit och vara hemma igen för länge sedan, om du bara hade låtit honom följa med oss."</v>
<v n="11">Slutligen sa fadern till dem: "Om det inte kan undvikas, så se åtminstone till att lasta era åsnor med landets bästa produkter. Ta med dem till mannen som gåvor: balsam, honung, kryddor, myrra, pistagenötter och mandlar.</v>
<v n="12">Ta med er dubbelt så mycket pengar, så att ni kan betala tillbaka det som fanns i säckarna, eftersom det förmodligen berodde på ett misstag,</v>
<v n="13">och ta er bror och res iväg.</v>
<v n="14">Måtte Gud, den Allsmäktige, ge er nåd inför mannen, så att han släpper Simeon och lämnar tillbaka Benjamin. Och om jag måste bära sorgen över deras död, så får det väl bli så."</v>
<v n="15">Då tog de med sig gåvorna och dubbelt så mycket pengar som förra gången och även sin bror Benjamin. De skyndade sig att komma fram till Egypten och att få audiens hos Josef.</v>
<v n="16">När Josef såg att Benjamin var med dem, sa han till sin närmaste man: "Dessa män ska äta middag tillsammans med mig. För dem till mitt hem, slakta djur och gör i ordning för en stor fest."</v>
<v n="17">Mannen gjorde som han blev tillsagd och tog dem med sig till Josefs palats,</v>
<v n="18">men de blev rädda när de förstod vart de var på väg."Det är för att pengarna låg i säckarna", sa de. "Han kommer att påstå att vi stal dem och ta oss och åsnorna tillfånga och göra oss till slavar."</v>
<v n="19">När de kom till palatsingången, gick de fram till Josefs närmaste man</v>
<v n="20">och sa till honom: "När vi var på väg hem efter vår första resa hit till Egypten för att köpa mat,</v>
<v n="21">stannade vi över natten på vägen och öppnade våra säckar, och pengarna som vi betalt för säden låg överst i säckarna. Här är de. Vi har tagit dem med oss tillbaka,</v>
<v n="22">tillsammans med ytterligare pengar för att köpa säd. Vi har ingen aning om hur pengarna hamnade i säckarna."</v>
<v n="23">"Oroa er inte för det", sa Josefs närmaste man till dem. "Er Gud, ja, era förfäders Gud, måste ha lagt dit dem, för vi fick pengar som betalning av er."Sedan befriade han Simeon och förde ut honom till dem.</v>
<v n="24">De visades in i palatset och fick vatten att tvätta fötterna med, och deras åsnor fick foder.</v>
<v n="25">De tog sedan fram sina gåvor till Josef, för de fick reda på att de skulle äta där.</v>
<v n="26">När Josef kom hem gav de honom gåvorna och bugade sig djupt inför honom.</v>
<v n="27">Han frågade hur de hade haft det och tillade: "Och hur mår er far, den gamle mannen som ni berättade om? Lever han fortfarande?"</v>
<v n="28">"Ja", svarade de. "Han lever och mår bra." Sedan bugade de sig djupt inför honom igen.</v>
<v n="29">Josef såg på sin bror Benjamin och frågade: "Är det här er yngste bror, som ni berättade om? Hur mår du, min son? Måtte Gud vara nådig mot dig."</v>
<v n="30">Sedan gick Josef snabbt ut därifrån, för han överväldigades av känslor inför mötet med brodern och blev tvungen att gå ut och gråta. Han gick till sitt privata rum och grät där.</v>
<v n="31">Sedan tvättade han ansiktet och kom ut och försökte behärska sig och sa: "Nu äter vi."</v>
<v n="32">Josef åt för sig själv, hans bröder serverades vid ett annat bord och egyptierna vid ännu ett annat, för de föraktade hebreer och åt aldrig tillsammans med dem.</v>
<v n="33">Josef talade om för var och en av dem var de skulle sitta och placerade dem till deras stora förvåning i åldersordning, från den äldste till den yngste!</v>
<v n="34">Maten serverades åt dem från hans eget bord. Han gav den största portionen till Benjamin - fem gånger så mycket som till någon av de andra! De åt och drack och trivdes tillsammans.</v>
</c>
<c n="44">
<v n="1">När bröderna var klara för hemresan befallde Josef sin husföreståndare att fylla alla deras säckar med så mycket säd de kunde föra med sig och sa till honom att lägga tillbaka de pengar som de hade betalat med överst i säckarna.</v>
<v n="2">Josef gav också order om att hans egen silverbägare skulle läggas överst i Benjamins säck tillsammans med pengarna för säden. Husföreståndaren gjorde som han hade blivit tillsagd.</v>
<v n="3">Bröderna steg upp i gryningen och gav sig iväg med sina tungt lastade åsnor.</v>
<v n="4">När de hade kommit ett stycke från staden, sa Josef till sin husföreståndare: "Skynda dig efter dem! Stoppa dem och fråga varför de handlar på det här sättet mot mig, när jag, deras välgörare, har varit så god mot dem.</v>
<v n="5">Fråga dem: 'Vad menar ni med att stjäla min husbondes personliga silverbägare, som han använder till att spå med? Fattar ni vad ni har gjort?'"</v>
<v n="6">Husföreståndaren hann ifatt dem och sa till dem allt som han hade fått order om.</v>
<v n="7">"Vad pratar du om egentligen?" frågade de. "Vilka slags människor tror du vi är, eftersom du kan anklaga oss för något så fruktansvärt?</v>
<v n="8">Tog vi inte med oss tillbaka de pengar som vi hade funnit i säckarna? Varför skulle vi då stjäla silver eller guld från din husbondes hus?</v>
<v n="9">Om du hittar denna bägare hos någon av oss, så ska han dö, och alla vi övriga är villiga att bli slavar åt din husbonde så länge vi lever."</v>
<v n="10">"Det låter nog bra, men det räcker med att den som stal bägaren blir min slav", svarade mannen. "Ni andra går fria."</v>
<v n="11">De tog snabbt ned sina säckar från åsneryggarna och öppnade dem.</v>
<v n="12">Husföreståndaren började leta i den äldste broderns säck och gick sedan igenom de övrigas. Han hittade slutligen bägaren i Benjamins säck.</v>
<v n="13">Då slet de sönder sina kläder i förtvivlan, lastade åsnorna igen och återvände till staden.</v>
<v n="14">Josef var fortfarande hemma när Juda och hans bröder kom, och de föll ned på marken inför honom.</v>
<v n="15">"Vad är det ni försöker göra?" frågade Josef. "Förstår ni inte att en man som jag vet vem som stal den?"</v>
<v n="16">Juda svarade uppgivet: "Vad ska vi säga, herre? Hur kan vi be om nåd? Hur kan vi bevisa att vi är oskyldiga? Gud straffar oss för våra synder. Vi har alla återvänt för att bli dina slavar, både alla vi andra och han i vars säck bägaren återfanns."</v>
<v n="17">"Nej", sa Josef. "Bara den som stal bägaren ska bli min slav. Resten av er kan återvända hem till er far."</v>
<v n="18">Då steg Juda fram och sa: "Låt mig bara få säga en sak, herre. Ha tålamod med mig bara ett ögonblick, för jag vet att du kan döma mig omedelbart, som om du vore Farao själv.</v>
<v n="19">Du frågade oss om vår far var i livet och om vi hade ytterligare någon bror,</v>
<v n="20">och vi svarade: 'Ja, far lever. Han är nu en gammal man, och han har fått ett barn på gamla dagar, som nu är en ung man, och som hans far är mycket fäst vid. Han är den ende som är kvar av sin mors barn eftersom hans bror är död.'</v>
<v n="21">Och du sa till oss: 'För hit honom, så att jag kan få se honom.'</v>
<v n="22">Men vi sa: 'Herre, pojken kan inte lämna sin far, för då kommer hans far att dö.'</v>
<v n="23">Men du sa till oss: 'Kom inte tillbaka hit, om ni inte har er yngste bror med er.'</v>
<v n="24">Därför återvände vi till vår far och berättade för honom vad du hade sagt.</v>
<v n="25">Och när han sa: 'Gå tillbaka och köp oss lite mat',</v>
<v n="26">svarade vi: 'Vi kan absolut inte resa utan att ta vår yngste bror med oss.'</v>
<v n="27">Då sa far till oss: 'Ni vet att min hustru Rakel fick två söner, och att</v>
<v n="28">en av dem gick bort för att aldrig återvända, förmodligen söndersliten av vilda djur, för jag har aldrig sett honom sedan dess.</v>
<v n="29">Om ni tar hans bror från mig och något ont drabbar honom också, kommer jag att dö av sorg.'</v>
<v n="30">Herre, om jag nu går tillbaka till min far och pojken inte är med oss - jag känner far och vet hur fäst han är vid pojken - kommer han att dö, när han ser att pojken saknas.</v>
<v n="31">Vi kommer att bli skyldiga till hans för tidiga död.</v>
<v n="32">Herre, jag lovade min far att jag skulle ta hand om pojken. Jag sa till honom, att om jag inte hade honom med mig tillbaka, så skulle jag bära skulden för alltid.</v>
<v n="33">Herre, låt mig stanna som slav i stället för pojken, och låt honom få återvända hem med sina bröder.</v>
<v n="34">Hur skulle jag kunna återvända hem till far utan pojken? Skona mig från att behöva se min fars sorg och förtvivlan."</v>
</c>
<c n="45">
<v n="1">Nu kunde Josef inte behärska sina känslor längre. "Gå ut härifrån allesammans", beordrade han till sina tjänare. När han blev ensam med sina bröder,</v>
<v n="2">grät han så högt att hans snyftningar kunde höras i hela palatset, och snart blev det känt även för Farao.</v>
<v n="3">"Jag är Josef", sa han till sina bröder. "Lever verkligen far fortfarande?" Men hans bröder kunde inte svara honom. De var helt förstummade.</v>
<v n="4">"Kom fram hit", sa han. Då kom de närmare, och än en gång sa han: "Jag är Josef, er bror, som ni sålde till Egypten!</v>
<v n="5">Men sörj nu inte över att ni gjorde detta, för Gud hade sitt finger med i spelet! Han skickade hit mig i förväg för att rädda era liv.</v>
<v n="6">Dessa två år av svält kommer att följas av fem år till, då det varken kommer att plöjas eller att bli någon skörd.</v>
<v n="7">Gud har skickat mig hit för att hålla er och era familjer vid liv, så att ni ska kunna bli ett stort folk.</v>
<v n="8">Ja, det var Gud som skickade mig hit och inte ni! Han har dessutom gjort mig till rådgivare åt Farao, ledare för hela folket och härskare över hela Egyptens land.</v>
<v n="9">Skynda er nu hem till far. Berätta för honom att hans son Josef lever och säg att Gud har satt mig som härskare över hela Egyptens land. Be honom komma hit till mig omedelbart!</v>
<v n="10">Han ska få bo i Gosens land, så att han finns nära mig med alla sina barn, barnbarn, sina djur och allt annat han äger.</v>
<v n="11" t="12">Jag ska ta hand om honom här. Fortfarande återstår fem års hungersnöd. Om ni inte kommer hit, kommer ni och hela er släkt att bli fullständigt utfattiga.</v>
<v n="13">Berätta för far om all min makt här i Egypten och om hur alla lyder mig. Ni har ju själva sett det, och det har min käre bror Benjamin också. Skynda er hem och hämta far!"</v>
<v n="14">Medan han grät av glädje omfamnade han Benjamin, och Benjamin började också gråta.</v>
<v n="15">Sedan omfamnade han alla sina bröder, och bröderna började att samtala med honom.</v>
<v n="16">Nyheten att Josefs bröder kommit tillbaka nådde snart Farao, och både han och hans tjänstemän blev mycket glada över att höra detta.</v>
<v n="17">Sedan sa Farao till Josef: "Säg till dina bröder att lasta sina packdjur och skynda sig tillbaka till sina hem i Kanaan</v>
<v n="18">för att hämta din far och hela din familj och alla deras familjer och komma hit till Egypten för att bo här. Säg dem: 'Farao tänker ge er det bästa området i hela Egyptens land. Ni ska få bo i den bördigaste delen!'</v>
<v n="19">Och säg till dina bröder att ta med sig vagnar från Egypten så att de kan få med sig sina hustrur och barn och din far.</v>
<v n="20">Oroa er inte över era tillhörigheter, för det bästa av Egyptens land tillhör er."</v>
<v n="21">Josef gav dem sedan vagnar, precis som Farao hade befallt, och mat för resan,</v>
<v n="22">och han gav var och en av dem nya kläder, men Benjamin fick fem uppsättningar kläder och trehundra silvermynt.</v>
<v n="23">Han skickade till sin far tio åsnelaster med det bästa av Egyptens produkter och tio åsnor med säd, bröd och annan mat som de kunde behöva på resan.</v>
<v n="24">Utrustade på detta sätt sände han iväg sina bröder med orden: "Gräla nu inte på vägen!"</v>
<v n="25">De lämnade honom och återvände till Kanaans land, till sin far Jakob.</v>
<v n="26">"Josef lever", berättade de. "Han är härskare över hela Egyptens land!" Jakobs hjärta höll på att stanna när han hörde nyheten.</v>
<v n="27">Men när de hade framfört hela Josefs hälsning, och när han såg vagnarna som Josef hade skickat till honom, fyllda med mat, gick sanningen så småningom upp för honom.</v>
<v n="28">Då sa han: "Det måste vara sant! Min son Josef lever! Jag måste resa så att jag får träffa honom innan jag dör."</v>
</c>
<c n="46">
<v n="1">Israel gav sig alltså iväg med alla sina tillhörigheter. När han kom till Beer-Seba frambar han offer till sin far Isaks Gud.</v>
<v n="2">Under natten talade Gud i en syn till honom. "Jakob! Jakob!" ropade han."Ja?" svarade Jakob.</v>
<v n="3" t="4">"Jag är Gud", svarade rösten, "din fars Gud. Var inte rädd för att resa ned till Egypten, för jag ska se till att du blir ett stort folk där. Jag ska följa dig till Egypten, och jag ska föra dina ättlingar tillbaka därifrån, men själv ska du dö i Egypten med Josef vid din sida."</v>
<v n="5">Då lämnade Jakob Beer-Seba, och hans söner tog honom med sig till Egypten tillsammans med barn och hustrur, och de reste med de vagnar som Farao hade gett dem.</v>
<v n="6">De tog med sig sina djur och alla de ägodelar som de samlat i Kanaans land. Jakob tog med sig alla sina barn,</v>
<v n="7">söner och döttrar, sonsöner och sondöttrar och alla sina kära.</v>
<v n="8" t="14">Här följer namnen på de söner och sonsöner med familjer, som följde med Jakob till Egypten:Ruben, den äldste sonen, och Rubens söner Hanok, Pallu, Hesron och Karmi.Simeon och hans söner Jemuel, Jamin, Ohad, Jakin, Sohar och Saul, vars mor var en kananeisk flicka.Levi och hans söner Gerson, Kehat och Merari.Juda och hans söner Er, Onan, Sela, Peres och Sera (Er och Onan hade dock dött i Kanaan, före avresan till Egypten). Peres söner hette Hesron och Hamul.Isaskar och hans söner Tola, Puva, Job och Simron.Sebulon och hans söner Sered, Elon och Jaleel.</v>
<v n="15">Dessa var alla ättlingar till Jakob och Lea, och tillsammans med dottern Dina, som också föddes åt Jakob i Paddan-Aram, utgjorde de trettiotre familjer.</v>
<v n="16" t="17">Med honom följde också Gad och hans söner Sifjon, Haggi, Suni, Esbon, Eri, Arodi och Areli, Aser och hans söner Jimna, Jisva och Jisvi, Beria och hans syster Sera. Berias söner hette Heber och Malkiel.</v>
<v n="18">Dessa sexton personer var barn till Jakob och Silpa, den slavflicka som Lea fått av sin far Laban.</v>
<v n="19" t="22">I Jakobs familj ingick också Josef och Benjamin som han fått med Rakel, och deras barn och barnbarn, tillsammans fjorton familjer:Josefs söner, Manasse och Efraim, födda i Egypten av Asenat, dotter till Poti-Fera, en präst i On.Benjamins söner Bela, Beker, Asbel, Gera, Naamna, Ehi, Ros, Muppim, Huppim och Ard.</v>
<v n="23" t="25">I gruppen fanns dessutom de sju familjer som kom av Jakobs barn med Bilha, Rakels slavflicka, nämligen Dan och hans son Husim, och Naftali och hans söner Jaseel, Guni, Jeser och Sillem.</v>
<v n="26">De ättlingar som reste med Jakob till Egypten var sextiosex till antalet, sönernas hustrur oräknade.</v>
<v n="27">Om man också räknar med sonhustrurna och med Josefs två söner, utgjorde Jakobs hela familj i Egypten totalt sjuttio personer.</v>
<v n="28">Jakob sände Juda i förväg för att berätta för Josef att de var på väg och behövde hjälp att hitta fram till Gosen.</v>
<v n="29">Josef gjorde sig beredd och mötte dem i närheten av Gosen. Så snart han fick se sin far kastade han sig i hans armar. De kramade om varandra och grät en lång stund.</v>
<v n="30">Sedan sa Israel till Josef: "Nu är jag beredd att dö, för jag har sett dig igen och vet att du lever."</v>
<v n="31">Josef sa sedan till sina bröder och till alla deras familjer: "Jag ska gå och berätta för Farao att ni har kommit hit från Kanaans land för att förena er med mig,</v>
<v n="32">och jag ska berätta för honom att ni är herdar och att ni har fört med er era hjordar och allt ni äger.</v>
<v n="33">När sedan Farao kallar på er och frågar er om ert yrke,</v>
<v n="34">så ska ni säga till honom: 'Vi har varit herdar ända sedan ungdomen, och våra förfäder har varit det i många generationer.' När han hör detta kommer han att låta er bo här i Gosens land." Herdar var nämligen föraktade och hatade i andra delar av Egypten.</v>
</c>
<c n="47">
<v n="1">När de kom fram gick Josef in för att träffa Farao. "Min far och mina bröder har kommit hit från Kanaans land, med alla sina hjordar och tillhörigheter", rapporterade han. "De önskar bosätta sig i Gosens land."</v>
<v n="2">Han hade tagit med sig fem av sina bröder och presenterade dem för Farao.</v>
<v n="3">Farao frågade dem: "Vad har ni för yrke?"De svarade: "Vi är herdar, som våra förfäder.</v>
<v n="4">Vi har kommit för att bo här i Egypten, för det finns inget bete för våra hjordar i Kanaan. Hungersnöden har varit mycket svår där. Vi ber om tillstånd att få bosätta oss i Gosens land."</v>
<v n="5" t="6">Farao sa då till Josef: "Välj ut vilken plats du vill åt dem, där de kan bo. Ge dem det bästa landet i Egypten. Gosen passar utmärkt. Och om någon av dem är skicklig nog, så gör honom ansvarig också för mina hjordar."</v>
<v n="7">Sedan tog Josef sin far Jakob till Farao, och Jakob välsignade Farao.</v>
<v n="8">"Hur gammal är du?" frågade Farao honom.</v>
<v n="9">Jakob svarade: "Jag har levt i långa och hårda år, men jag är inte alls så gammal som många av mina förfäder blev."</v>
<v n="10">Sedan välsignade Jakob Farao än en gång, innan han gick därifrån.</v>
<v n="11">Josef gav de bästa områdena i Egypten, Rameses land, åt sin far och sina bröder, precis som Farao hade befallt.</v>
<v n="12">De fick också ett underhåll, vars storlek var beroende av hur många personer de hade att försörja.</v>
<v n="13">Hungersnöden blev allt värre, och hela Egypten och Kanaans land var utan mat.</v>
<v n="14">Josef tog emot alla de pengar som fanns i Egypten och Kanaan i utbyte mot säd och förvarade dem i Faraos skattkammare.</v>
<v n="15">Trots att man var utan pengar kom man tillbaka till Josef och bad om mat:"Våra pengar är slut, men ge oss bröd. Varför ska vi behöva dö?"</v>
<v n="16">"Nåväl", svarade Josef. "Ge mig era djur i utbyte, så ska ni få mat."</v>
<v n="17">Då förde de sin boskap till Josef i utbyte mot mat. Vid årets slut ägde Farao alla hästar, hjordar, kreatur och åsnor i hela Egypten.</v>
<v n="18">Följande år kom de tillbaka igen och sa: "Våra pengar är slut och vår boskap är borta, och det finns inget vi kan erbjuda dig annat än oss själva och den mark vi äger.</v>
<v n="19">Varför ska vi behöva dö? Köp oss och marken vi äger, så ska vi bli slavar åt Farao. Vi överlämnar oss själva i utbyte mot mat, så att vi får leva och så att vårt land inte blir övergivet."</v>
<v n="20">Då köpte Josef upp all mark i Egypten åt Farao. Alla egyptierna sålde sina åkrar till honom, eftersom svälten var så svår, och hela landet blev Faraos.</v>
<v n="21">På så sätt blev hela Egyptens folk Faraos slavar.</v>
<v n="22">Det enda land han inte köpte var prästernas, för de fick mat av Farao och behövde alltså inte sälja.</v>
<v n="23">Sedan sa Josef till folket: "Nu äger Farao både er och all mark. Här får ni utsäde till åkrarna.</v>
<v n="24">Men när ni skördar så tillhör en femtedel av allt ni får Farao. Behåll resten för eget behov och använd det till utsäde nästa år och till mat åt er själva och era familjer och barn."</v>
<v n="25">"Du har räddat våra liv", sa de. "Vi blir gärna Faraos slavar."</v>
<v n="26">Då stiftade Josef en lag för hela Egyptens land, och den gäller fortfarande. Farao skall ha tjugo procent av all skörd som skatt, utom av det som kommer från de åkrar som ägs av prästerna.</v>
<v n="27">Israel bodde i Gosens land i Egypten, och snart började Israels barn att skaffa sig mark där, och det blev en riktig befolkningsexplosion bland dem.</v>
<v n="28">Jakob levde sjutton år efter det att han kommit dit och dog vid en ålder av år.</v>
<v n="29">När tiden närmade sig för honom att dö, kallade han på sin son Josef och sa till honom: "Svär högtidligt inför mig att du ska uppfylla min sista önskan. Begrav mig inte i Egypten,</v>
<v n="30">utan tag mig ut ur Egypten när jag är död, och begrav mig bredvid mina förfäder." Och Josef lovade att göra så.</v>
<v n="31">"Svär att du kommer att göra det", fortsatte Jakob. Då gjorde Josef det medan Jakob prisade Herren, lutad mot sin stav.</v>
</c>
<c n="48">
<v n="1">En kort tid därefter fick Josef en dag reda på att hans far låg på sitt yttersta. Han tog därför med sig sina två söner Manasse och Efraim och gick för att besöka honom.</v>
<v n="2">När Jakob hörde att Josef hade kommit dit, samlade han all sin styrka och satte sig upp i sängen för att hälsa på honom</v>
<v n="3">och sa till honom:"Gud, den allsmäktige, visade sig för mig i Lus i Kanaans land och välsignade mig</v>
<v n="4">och sa till mig: 'Jag ska göra dig till ett stort folk, och jag ska ge Kanaans land till dig och dina barnbarn som en evig besittning.'</v>
<v n="5">Därför adopterar jag nu dina två söner, Efraim och Manasse, som föddes här i Egyptens land innan jag kom hit, och de ska få ärva mig på samma sätt som Ruben och Simeon.</v>
<v n="6">Men de andra barnen som du får ska bli dina egna, och de ska ärva Efraims och Manasses del från dig.</v>
<v n="7">Din mor Rakel dog nämligen efter det att hon fött bara två barn, när jag kom från Paddan-Aram. Vi var inte långt ifrån Efrat och jag begravde henne där, på vägen till Betlehem."</v>
<v n="8">Sedan såg Israel på de två pojkarna och sa: "Är det dessa två?"</v>
<v n="9">"Ja", svarade Josef. "Detta är mina söner, som Gud har gett mig här i Egypten."Israel sa: "För fram dem till mig så ska jag välsigna dem."</v>
<v n="10">På grund av sin höga ålder kunde Israel knappt se. Därför tog Josef pojkarna till honom, så att han kunde kyssa och omfamna dem.</v>
<v n="11">Israel sa till Josef: "Jag trodde aldrig att jag skulle få se dig igen, men nu har Gud låtit mig få se dina barn också."</v>
<v n="12" t="13">Josef tog pojkarna från Israels famn och bugade sig djupt med ansiktet mot marken. Så förde han fram pojkarna till Israel, med Efraim på sin högra sida och Manasse på sin vänstra framför Israels högra hand.</v>
<v n="14">Men Israel lade armarna i kors när han sträckte ut dem för att lägga händerna på pojkarnas huvud, så att hans högra hand vilade på den yngre pojken Efraims huvud och hans vänstra hand på den äldre pojken Manasses huvud. Detta gjorde han avsiktligt.</v>
<v n="15">Sedan välsignade han Josef med denna välsignelse: "Gud, mina förfäder Abrahams och Isaks Gud, den Gud som har varit min herde hela livet, ska välsigna dessa pojkar underbart.</v>
<v n="16">Han är den ängel som har skyddat mig från all skada. Dessa pojkar ska hedra mitt namn och min fader Abrahams och Isaks namn, och de ska bli ett mäktigt folk."</v>
<v n="17">Men Josef blev upprörd och stött när han såg att hans far hade lagt sin högra hand på Efraims huvud. Därför lyfte han den för att lägga den på Manasses huvud i stället.</v>
<v n="18">"Far, du har din högra hand på fel huvud!" sa han. "Detta är den äldste, lägg din högra hand på honom!"</v>
<v n="19">Men Israel vägrade. "Jag vet vad jag gör, min son", sa han. "Manasse ska bli ett stort folk, men hans yngre bror ska bli ett ännu större."</v>
<v n="20">Därför välsignade Jakob pojkarna denna dag med orden: "Israels folk ska välsigna varandra genom att säga: 'Gud ska göra dig lika framgångsrik som Efraim och Manasse.'" Han satte alltså Efraim före Manasse.</v>
<v n="21">Sedan sa Israel till Josef: "Jag ska snart dö, men Gud kommer att vara med dig och föra dig tillbaka till Kanaan, dina förfäders land.</v>
<v n="22">Och jag har gett det utvalda Sikems land till dig i stället för till dina bröder. Det är den del av landet som jag tog från amoreerna med svärd och båge."</v>
</c>
<c n="49">
<v n="1">Sedan kallade Jakob samman alla sina söner och sa: "Ställ er runt omkring mig, så ska jag berätta för er vad som kommer att hända med er under kommande dagar.</v>
<v n="2">Lyssna till mig, Jakobs söner, lyssna till Israel, er far.</v>
<v n="3">Ruben, du min äldste son och barn av min ungdoms fulla kraft. Du är den förste i rang.</v>
<v n="4">Men du är motspänstig som de vilda vågorna på havet, och i praktiken ska du inte vara den förste längre. Jag ska be dig stiga ned, för du vanhedrade mig när du låg med en av mina hustrur.</v>
<v n="5">Simeon och Levi är ganska lika, de är män fyllda av våld och orättvisa.</v>
<v n="6">Jag vill inte ha något gemensamt med dem och inte ha deras råd. I vrede har de dödat män, och oxar har de plågat för nöjes skull.</v>
<v n="7">Förbannad vare deras vrede, för den är våldsam och grym. Därför ska jag skingra deras ättlingar i hela Israel.</v>
<v n="8">Juda, dina bröder kommer att prisa dig! Du kommer att förgöra dina fiender. Din fars söner ska böja sig inför dig.</v>
<v n="9">Juda är ett ungt lejon, som har slutat att äta sitt byte. Han har lagt sig ned som ett lejon som slår sig till ro. Vem vågar oroa honom?</v>
<v n="10">Spiran ska inte vika från Juda, förrän den kommer, som alla nationer ska lyda.</v>
<v n="11">Han har bundit sin åsna vid en vinstock, ja, åsnefålen vid en utvald gren. Han har tvättat sina kläder i vin och sin mantel i druvans blod.</v>
<v n="12">Hans ögon är mörkare än vin och hans tänder är vitare än mjölk.</v>
<v n="13">Sebulon ska bo vid havets strand och bli en hamn för skeppen, med sina gränser utsträckta till Sidon.</v>
<v n="14">Isaskar är ett starkt lastdjur, som vilar mellan sadelväskorna.</v>
<v n="15">När han ser hur gott landet är, går han in under bördan och tjänar sina herrar med kraft.</v>
<v n="16">Dan ska ge sitt folk rättvisa.</v>
<v n="17">Han ska vara som en orm på stigen, en huggorm som stinger hästen i hoven, så att dess ryttare faller av.</v>
<v n="18">Jag väntar på din frälsning, Herre.</v>
<v n="19">Ett band av rövare ska trampa ned Gad, men han ska plundra och förfölja dem!</v>
<v n="20">Aser ska laga till utsökta maträtter som passar en konungs bord!</v>
<v n="21">Naftali är som en hjort, som man släppt lös och som föder välskapade kalvar.</v>
<v n="22">Josef är ett fruktbart träd vid källan. Hans grenar når över muren och skuggar den.</v>
<v n="23">Han blev allvarligt sårad av dem som sköt honom och förföljde honom,</v>
<v n="24">men han höll sin båge stadigt med fast arm, för Jakobs Mäktige, Herden, Israels Klippa, stödde honom.</v>
<v n="25">Dina förfäders Gud, den Allsmäktige, ska välsigna dig med himlens välsignelser ovanifrån och med jordens välsignelser underifrån, bröstets och livmoderns välsignelser,</v>
<v n="26">välsignelser som sträcker sig högre än de eviga bergen. Detta ska vara välsignelserna över Josefs huvud, över honom som ska regera över sina bröder.</v>
<v n="27">Benjamin är en hungrig varg som stryker omkring. Han uppslukar sina fiender på morgonen, och på kvällen delar han bytet."</v>
<v n="28">Detta är de välsignelser som Israel välsignade sina söner med.</v>
<v n="29" t="30">Sedan sa han till dem: "Snart kommer jag att dö. Ni måste begrava mig hos mina förfäder i Kanaans land, i grottan på åkern i Makpela vid Mamre, den åker som Abraham köpte av hetiten Efron som begravningsplats.</v>
<v n="31">Där är Abraham och hans hustru Sara begravda. Där ligger också Isak och hans hustru Rebecka, och där begravde jag Lea.</v>
<v n="32">Det är den grotta som min farfar Abraham köpte från Hets söner."</v>
<v n="33">När Jakob hade avslutat sina profetior om sönerna, lade han sig ned på sängen, drog sitt sista andedrag och dog.</v>
</c>
<c n="50">
<v n="1">Josef kastade sig över sin fars kropp och grät över honom och kysste honom.</v>
<v n="2">Sedan bad han de läkare som tjänade honom att balsamera kroppen.</v>
<v n="3">Detta tog hela fyrtio dagar, och landssorgen varade i sjuttio dagar.</v>
<v n="4">När sorgetiden slutligen var över, gick Josef till Faraos hov och bad om en hälsning till Farao:</v>
<v n="5">"Säg till Farao att min far fick mig att lova att föra hans kropp tillbaka till Kanaans land och begrava den där. Be om tillstånd för mig att få gå och begrava min far. Försäkra Farao att jag ska återvända så snart som möjligt."</v>
<v n="6">Farao lovade honom detta. "Gå och begrav din far, som du lovat honom", sa han.</v>
<v n="7">Då begav sig Josef iväg tillsammans med ett stort antal av Faraos rådgivare och assistenter, de var alla höga ämbetsmän i landet,</v>
<v n="8">och alla Josefs släktingar, hans bröder och deras familjer. Men de lämnade sina små barn och alla hjordar kvar i Gosens land.</v>
<v n="9">Många vagnar och ryttare och mycket folk följde alltså med Josef.</v>
<v n="10">När de kom fram till Goren-Haatad, en tröskplats på andra sidan Jordan, höll de en högtidlig dödsklagan över Jakob, och Josef sörjde sin far i sju dagar.</v>
<v n="11">Invånarna där, kananeerna, gav platsen ett nytt namn, Abel-Misraim, som betyder "Egyptiska sörjare", för de sa: "Detta är en plats som innebär djup sorg för dessa egyptier."</v>
<v n="12" t="13">Sedan gjorde Israels söner som han hade befallt dem och bar hans kropp till Kanaans land och begravde den där i Makpelas grotta, den grotta nära Mamre, som Abraham hade köpt av hetiten Efron.</v>
<v n="14">Sedan återvände Josef till Egypten med sina bröder och alla dem som följt med honom för att begrava Israel.</v>
<v n="15">Efter faderns död blev Josefs bröder misstänksamma. "Nu kommer Josef att ge igen för allt det onda vi har gjort mot honom", sa de.</v>
<v n="16" t="17">Därför sände de bud till honom och sa: "Innan vår far dog sa han till oss att be dig förlåta oss allt ont vi har gjort mot dig. Vi, tjänare åt din fars Gud, ber dig att förlåta oss." När Josef läste meddelandet brast han i gråt.</v>
<v n="18">Sedan kom hans bröder och föll ned inför honom och sa: "Vi är dina slavar."</v>
<v n="19">Men Josef sa till dem: "Var inte rädda för mig. Jag är väl inte Gud, så att jag kan döma och straffa er.</v>
<v n="20">Jag ser det så här: Det som var menat ont, förvandlade Gud till gott. Han har gett mig denna höga ställning som jag har i dag, för att många människors liv skulle kunna räddas.</v>
<v n="21">Nej, var inte rädda. Jag ska själv ta hand om er och era familjer." Och han talade mycket vänligt till dem och tröstade dem.</v>
<v n="22">Josef och hans bröder och deras familjer blev alltså kvar i Egypten. Josef var 110 år gammal när han dog.</v>
<v n="23">Han levde så länge att han fick se sin son Efraims barnbarn födas, och Manasses son Makirs barn fick han hålla i sin famn.</v>
<v n="24">"Snart kommer jag att dö", sa Josef till sina bröder. "Men Gud ska nog komma och ta hand om er och föra er tillbaka till det land som han har lovat Abrahams och Isaks och Jakobs ättlingar."</v>
<v n="25">Josef fick sina bröder att lova med en ed att de skulle ta hans kropp med sig tillbaka när de återvände till Kanaan.</v>
<v n="26">Sedan dog Josef, 110 år gammal, och de balsamerade hans kropp och lade den i en kista i Egypten.</v>
</c>
</b>
<b n="2 Mosebok">
<c n="1">
<v n="1">Här följer namnen på Israels söner, som tillsammans med sina familjer följde med honom till Egypten:</v>
<v n="2">Ruben, Simeon, Levi, Juda,</v>
<v n="3">Isaskar, Sebulon, Benjamin,</v>
<v n="4">Dan, Naftali, Gad och Aser.</v>
<v n="5">Hela antalet som följde med honom var sjuttio stycken. (Josef var ju redan i Egypten.)</v>
<v n="6">Så småningom dog Josef och hans bröder, och hela deras generation.</v>
<v n="7">Men deras ättlingar var mycket fruktsamma, ökade snabbt i antal och blev oerhört många. Snart var de ett stort folk, som uppfyllde hela landet Gosen.</v>
<v n="8">En ny kung hade bestigit Egyptens tron, och han kände inte alls till Josef.</v>
<v n="9">"De där israeliterna kan bli mycket farliga för oss, därför att de är så många", sa han till sitt folk.</v>
<v n="10">"Vi måste få ett slut på detta, så att de inte blir ännu fler. Om det blir krig skulle de kunna förena sig med våra fiender och strida mot oss, och sedan fly ut ur landet."</v>
<v n="11">Därför gjorde egyptierna dem till slavar och satte hårda uppsyningsmän över dem. De tvingades att bygga upp förrådsstäderna Pitom och Raamses, ett mycket hårt arbete.</v>
<v n="12">Men ju mer egyptierna misshandlade och förtryckte dem, desto mer ökade israeliterna i antal!</v>
<v n="13" t="14">Egyptierna blev då rädda och gjorde livet surt för dem med ännu hårdare arbete. De tvingade dem till långa dagar ute på fälten och tungt och hårt arbete med murbruk och tegel.</v>
<v n="15" t="16">Kungen i Egypten befallde då de hebreiska barnmorskorna Sifra och Pua att döda alla hebreiska pojkar som föddes men låta flickorna leva.</v>
<v n="17">Men dessa kvinnor fruktade Herren och lydde därför inte kungen. De lät också pojkarna få leva.</v>
<v n="18">Då kallade kungen dem till sig och frågade: "Varför lyder ni inte min befallning?"</v>
<v n="19">"De hebreiska kvinnorna är friska och starka och föder sina barn snabbt", svarade de honom. "Vi hinner aldrig fram i tid. Det går inte så långsamt för dem som för de egyptiska kvinnorna!"</v>
<v n="20">Gud beskyddade barnmorskorna. Därför fortsatte alltså Israels barn att föröka sig och blev ett mäktigt folk.</v>
<v n="21">Eftersom barnmorskorna trodde på Gud, gav han dem också egna barn.</v>
<v n="22">Då befallde Farao sitt folk att kasta alla nyfödda hebreiska pojkar i Nilen men att låta flickorna leva.</v>
</c>
<c n="2">
<v n="1" t="2">Vid denna tid gifte sig ett ungt par som båda tillhörde Levi stam. De fick en son som var ovanligt vacker. Modern gömde honom i hemmet under tre månader.</v>
<v n="3">Men när han blivit så stor att hon inte längre kunde hålla honom gömd, gjorde hon en korg av vass och beströk den med tjära, så att den skulle bli tät. Hon lade pojken i korgen och placerade den i vassen vid flodstranden.</v>
<v n="4">Pojkens syster stod på avstånd för att se vad som skulle hända.</v>
<v n="5">En prinsessa, en av Faraos döttrar, kom just då för att bada i floden, och när hon och hennes sällskapsdamer gick utmed stranden, upptäckte hon korgen i vassen och bad en av tjänarna att hämta den.</v>
<v n="6">Hon öppnade den och fick se barnet. Pojken började gråta, och hon blev rörd. "Det måste vara ett av de hebreiska barnen!" sa hon.</v>
<v n="7">Då kom pojkens syster fram till prinsessan och frågade: "Ska jag gå och be någon av de hebreiska kvinnorna att ta hand om det lilla barnet åt dig?"</v>
<v n="8">"Ja, gör det!" svarade prinsessan. Då rusade den lilla flickan hem och hämtade sin mamma.</v>
<v n="9">"Tag med dig det här barnet och amma det åt mig", sa prinsessan, "så ska jag ge dig bra betalt!" Då tog modern hand om sin son och ammade honom.</v>
<v n="10">När han blivit äldre, gick hon till palatset med honom, och han blev prinsessans son. Hon kallade honom Mose (som betyder att dra upp), för hon hade dragit upp honom ur vattnet.</v>
<v n="11">En dag flera år senare, när Mose hade vuxit upp och blivit man, besökte han det område där hans landsmän slet och arbetade och såg deras hårda villkor. Han fick också se hur en egyptier slog ner en hebré, en av hans eget folk.</v>
<v n="12">Mose såg sig snabbt omkring för att vara säker på att ingen iakttog honom och dödade sedan egyptiern och gömde hans kropp i sanden.</v>
<v n="13">Nästa dag när han kom tillbaka dit, fick han se två av sina landsmän som råkat i slagsmål. "Vad är det ni gör? Ska du slå din egen bror på det här sättet?" sa han till den ene av dem.</v>
<v n="14">"Och vem är du då?" frågade mannen. "Du tror förstås att du är vår härskare och domare? Tänker du kanske döda mig, som du gjorde med egyptiern i går?" När Mose förstod att man visste vad han hade gjort, blev han rädd.</v>
<v n="15">Farao fick också höra talas om saken och gav order om att Mose skulle dödas, men han flydde bort till midjaniternas land.En gång när han vilade vid en brunn,</v>
<v n="16" t="17">kom sju flickor dit. De var döttrar till prästen i Midjans land och hade kommit för att vattna sin fars får. När de skulle fylla hoarna med vatten kom några herdar och försökte mota bort dem. Då kom Mose till deras hjälp och gav fåren vatten.</v>
<v n="18">När flickorna kom hem frågade deras far Reguel dem: "Hur kunde ni ge djuren vatten så fort i dag?"</v>
<v n="19">"Det var en egyptier där som försvarade oss mot herdarna", förklarade de. "Han hämtade upp vatten åt oss och gav fåren."</v>
<v n="20">"Men var har ni gjort av honom?" frågade deras far. "Lämnade ni honom kvar därborta? Be honom komma hit och äta med oss."</v>
<v n="21">Mose tackade ja till en inbjudan från Reguel att bli kvar hos dem och bosätta sig där, och Reguel gav honom en av flickorna, Sippora, till hustru.</v>
<v n="22">De fick en son, Gersom, som betyder främling, för Mose sa: "Jag är en främling i ett främmande land."</v>
<v n="23">Flera år senare dog kungen i Egypten. Israels barn dignade under tunga bördor och led oerhört under slaveriet. De grät bittert inför Herrens ansikte, och han hörde deras rop</v>
<v n="24">och tänkte på sitt löfte till Abraham, Isak och Jakob att föra deras ättlingar tillbaka till Kanaans land.</v>
<v n="25">Gud såg israeliternas belägenhet och förstod att tiden var inne att befria dem.</v>
</c>
<c n="3">
<v n="1">En dag när Mose vaktade fåren åt sin svärfar Jetro, prästen i Midjan, drev han dem bortom öknen i närheten av Horeb, som var Guds berg.</v>
<v n="2">Då visade sig Herrens ängel för honom i en eldslåga som slog upp ur en buske. När Mose såg att busken brann utan att brinna upp,</v>
<v n="3" t="4">gick han fram för att undersöka vad det var. Då ropade Gud på honom från busken:"Mose! Mose!Ja, här är jag", svarade han.</v>
<v n="5">"Kom inte närmare", sa Gud till honom."Tag av dig skorna, för du står på helig mark.</v>
<v n="6">Jag är dina förfäders Gud - Abrahams, Isaks och Jakobs Gud." Mose höll händerna för ansiktet, för han var rädd att se på Gud.</v>
<v n="7">Då talade Herren till honom igen: "Jag har sett hur svårt mitt folk har det i Egypten, och jag har hört hur de ropar efter frihet under fogdarnas förtryck.</v>
<v n="8">Nu har jag kommit för att befria mitt folk från egyptierna och föra det ut ur Egypten till ett mycket gott land, ett stort land, ett land som flyter av mjölk och honung. Nu bor kananeer, hetiter, amoreer, perisseer, hiveer och jebuseer där.</v>
<v n="9">Ja, ropet från Israels folk har stigit upp till mig, och jag har också sett hur egyptierna förtrycker mitt folk.</v>
<v n="10">Nu ska du gå till Farao och be honom om tillåtelse att leda dem ut ur Egypten."</v>
<v n="11">"Men jag kan inte klara av ett sådant uppdrag!" utbrast Mose.</v>
<v n="12">"Jag ska vara med dig", sa Gud till honom. "Och det här ska vara beviset på att det är jag som sänder dig: när du har fört folket ut ur Egypten, ska ni fira gudstjänst på det här berget!"</v>
<v n="13">"Men", svarade Mose, "om jag nu går till folket och talar om för dem att deras förfäders Gud har sänt mig, så kommer de att fråga: 'Vilken Gud är det du talar om?' Vad ska jag svara då?"</v>
<v n="14">"Den högste Guden", blev svaret. "Säg bara: JAG ÄR har sänt mig!</v>
<v n="15">Ja, tala om för dem att Herren, deras förfäders Gud, Abrahams, Isaks och Jakobs Gud, har sänt dig till dem. Detta är mitt eviga namn och så ska alla generationer kalla mig.</v>
<v n="16">Samla nu ihop alla de äldste i Israel och tala om för dem att Herren har uppenbarat sig för dig, och att han sa: 'Jag har besökt mitt folk och sett hur de har det i Egypten.</v>
<v n="17">Jag lovar att rädda dem från det lidande och den förnedring de blir utsatta för och att leda dem till det land där nu kananeer, hetiter, amoreer, perisseer, hiveer och jebuseer bor, ett land som flyter av mjölk och honung.'</v>
<v n="18">De äldste i Israel kommer att lyssna till dig och följa med dig till Egyptens kung och säga: 'Herren, hebreernas Gud, har uppenbarat sig för oss och uppmanat oss att gå tre dagsresor ut i öknen och offra till honom. Låt oss nu få göra det!'</v>
<v n="19">Men jag vet att kungen i Egypten inte vill låta er gå, även om han får känna på min styrka.</v>
<v n="20">Jag tänker därför tvinga honom! Jag ska sända olyckor över landet ända tills han låter er fara.</v>
<v n="21">Och jag ska se till att egyptierna ger er en mängd gåvor när ni ger er i väg, så att ni inte går tomhänta därifrån.</v>
<v n="22">Varje kvinna ska be att få juveler, silver och guld och de finaste kläder från sin egyptiske herres fru och från grannkvinnorna, och ni ska klä era barn med det bästa som finns i Egypten! Ja, ni ska plundra Egypten på dess rikedomar."</v>
</c>
<c n="4">
<v n="1">Men Mose sa: "De kommer inte att tro mig, och de kommer inte att göra vad jag säger. De kommer förmodligen att säga att Herren aldrig har uppenbarat sig för mig!"</v>
<v n="2">"Vad är det du har i din hand?" frågade Herren honom. "En herdestav", svarade han.</v>
<v n="3">"Kasta den på marken", sa Herren till honom. När Mose kastade den på marken förvandlades den till en orm, och han sprang undan för den.</v>
<v n="4">Då sa Herren till honom: "Ta fast den i stjärten!" När Mose gjorde det, blev den en stav igen.</v>
<v n="5">"Detta ska få dem att förstå att Herren, deras förfäders Gud, Abrahams, Isaks och Jakobs Gud, har uppenbarat sig för dig.</v>
<v n="6">Stick nu in handen innanför din mantel vid bröstet." Han gjorde som Herren hade sagt och drog sedan ut den igen. Då var den alldeles vit av spetälska!</v>
<v n="7">"Stick in den igen", sa Herren. När han sedan drog ut den på nytt var den normal, precis som förut.</v>
<v n="8">"Om de inte tror det första undret, kommer de att tro det andra", sa Herren till honom,</v>
<v n="9">"och om de inte accepterar dig efter dessa båda tecken, ska du ta vatten från Nilen och hälla ut det på torra land, och då ska det förvandlas till blod."</v>
<v n="10">Men Mose kom med fler invändningar: "Herre, jag har inte så lätt för att tala. Det har jag aldrig haft och inte heller nu, sedan du har talat till mig! Jag har svårt att uttrycka mig."</v>
<v n="11">"Vem har gett dig din mun?" frågade Herren honom. "Är det inte jag, Herren, som gör att en människa kan tala eller inte tala, se eller inte se, höra eller inte höra?</v>
<v n="12">Gå nu och gör som jag har sagt, och jag ska hjälpa dig så att du kan tala, och jag ska tala om för dig vad du ska säga."</v>
<v n="13">"Men Herre, kan du inte sända någon annan?" invände Mose.</v>
<v n="14">Då blev Herren arg och sa: "Men du har ju din bror Aron, leviten, och han är en man som kan tala. Han är redan på väg till dig och kommer att bli glad när han träffar dig.</v>
<v n="15">Jag ska tala om för dig vad du ska säga till honom, jag ska hjälpa er båda att tala tillsammans, och jag ska tala om för er vad ni ska göra.</v>
<v n="16">Han ska vara din talesman inför folket, och du ska vara som en gud för honom och ge honom budskap från mig.</v>
<v n="17">Glöm nu inte att ta med dig staven, så att du kan göra de under jag har visat dig."</v>
<v n="18">Mose gick hem och sa till sin svärfar Jetro: "Med din tillåtelse skulle jag vilja gå tillbaka till Egypten och besöka mina släktingar. Ja, jag vet ju inte ens om de lever.Du har min välsignelse att gå", svarade Jetro.</v>
<v n="19">Innan Mose lämnade Midjan, sa Herren till honom: "Var inte rädd för att gå tillbaka till Egypten, för alla de som ville döda dig är nu själva döda."</v>
<v n="20">Mose satte sin hustru och sina söner på en åsna och började resan till Egypten. I handen hade han Guds stav.</v>
<v n="21">Herren sa till Mose: "Se till att du kommer inför Farao när du kommer tillbaka till Egypten, och gör de under som jag har visat dig. Men jag kommer att förhärda hans hjärta, så att han inte släpper folket.</v>
<v n="22">Då ska du säga till honom: 'Så säger Herren: Israel är min förstfödde son,</v>
<v n="23">och nu har jag gett dig befallning att låta honom gå, så att han kan hålla gudstjänst åt mig, men du har vägrat. Därför ska jag nu döda din förstfödde son."</v>
<v n="24">När Mose och hans familj en kväll under resan hade stannat för natten, kom Herren emot Mose och ville döda honom.</v>
<v n="25" t="26">Då tog Sippora en flintkniv och skar bort förhuden på sin son och vidrörde Moses fötter med den. Hon utbrast med avsky: "Med blod har jag fått tillbaka min man!"Då lät Herren honom vara.</v>
<v n="27">Samtidigt sa Herren till Aron: "Gåut i öknen och möt Mose." Aron gick ända till Horeb, Guds berg, och träffade Mose där, och det blev ett hjärtligt återseende.</v>
<v n="28">Mose talade om för Aron vad Gud hade sagt att de skulle göra och berättade om de under de skulle utföra inför Farao.</v>
<v n="29">Mose och Aron vände sedan mot Egypten där de samlade de äldste i Israel till ett möte.</v>
<v n="30">Aron berättade för dem vad Herren hade sagt till Mose, och Mose lät folket se undren, som Herren hade visat honom.</v>
<v n="31">Då förstod de äldste att det var Gud som hade sänt dem. Och när de på detta sätt hade fått bevis för att Gud sett till deras nöd och förtvivlan, blev de glada och tacksamma och böjde sig inför Gud i tillbedjan.</v>
</c>
<c n="5">
<v n="1">När Mose och Aron hade talat med de äldste, gick de för att träffa Farao. "Vi har ett budskap till dig från Herren, Israels Gud", sa de. "Herren säger: 'Släpp mitt folk, så att de kan bege sig ut i öknen för att där fira högtid och tillbe mig.'"</v>
<v n="2">"Jaså, på det sättet" svarade Farao. "Men vem är då Herren, eftersom jag skulle rätta mig efter honom och släppa Israel? Jag känner inte honom och tänker inte låta Israel lämna landet."</v>
<v n="3">Men Aron och Mose stod på sig: "Hebreernas Gud har uppenbarat sig för oss", förklarade de. "Vi måste vandra tre dagsresor ut i öknen och offra till Herren, vår Gud. Om vi inte lyder honom kommer vi att dö genom svärd eller pest."</v>
<v n="4" t="5">"Vad tror ni att ni är för ena som kan komma på det här sättet och dra folket bort från deras arbete?" röt Farao. Gå nu tillbaka och sköt era arbeten!" röt Farao.</v>
<v n="6">Samma dag gav Farao order till dem som var fogdar och tillsyningsmän över Israel:</v>
<v n="7" t="8">"Nu ska ni inte längre ge folket halm till teglet, det får de samla ihop själva. Men ni får se till att produktionen inte minskas med en enda tegelsten. De har tydligen inte tillräckligt att göra utan är lata. Det är därför de bråkar om att gå ut i öknen och offra till sin Gud.</v>
<v n="9">Låt dem få arbeta riktigt hårt, så de slutar att lyssna på Mose och Aron och alla deras lögner!"</v>
<v n="10" t="11">Fogdarna och tillsyningsmännen gjorde som de blivit tillsagda och sa till folket: "Farao har gett order om att ni inte längre ska få någon halm. Ni får själva gå och samla ihop den, men ni ska ändå göra lika mycket tegel som tidigare!"</v>
<v n="12">Man spred sig då över hela landet för att samla strån som kunde användas för att förstärka leran i teglet.</v>
<v n="13">Fogdarna var mycket hårda mot dem: "Ni måste fylla er dagliga kvot, precis som tidigare", befallde de.</v>
<v n="14">Och de slog dem som blivit tillsatta som arbetsledare bland folket. "Varför har ni inte gjort fullt dagsverke, vare sig i går eller i dag?" skrek de åt dem.</v>
<v n="15">Förmännen gick då till Farao och klagade inför honom: "Varför behandlar du oss så här illa?</v>
<v n="16">Vi får inte längre någon halm, och ändå måste vi göra lika mycket tegel som förut. Man slår oss för något som inte är vårt fel. Det är ju fogdarnas fel, som ger sådana orimliga befallningar."</v>
<v n="17">Men Farao svarade: "Ni har inte tillräckligt att göra! Varför skulle ni annars säga att ni vill gå ut i öknen och offra till Herren?</v>
<v n="18">Gå tillbaka till ert arbete nu. Halm kommer ni inte att få, men ni ska leverera lika mycket tegel som ni gjort förut."</v>
<v n="19">Då förstod förmännen att de verkligen hamnat i en besvärlig situation.</v>
<v n="20">När de träffade Mose och Aron, som stod och väntade på dem utanför Faraos palats,</v>
<v n="21">svor de åt dem och sa: "Herren ska straffa er för att ni ställt till det på det här sättet för oss. Farao hatar oss! Nu har han och hans män fått en anledning att döda oss."</v>
<v n="22">Mose vände sig då till Herren och sa: "Herre, hur kan du handla så illa mot ditt eget folk? Varför sände du alls hit mig när du ändå gör så här?</v>
<v n="23">Sedan jag talade med Farao första gången har han blivit allt grymmare mot dem, och du har inte räddat dem!"</v>
</c>
<c n="6">
<v n="1">"Nu ska du få se vad jag tänker göra med Farao", sa Herren till Mose. "Han ska tvingas att låta mitt folk gå, och han ska inte bara låta dem gå, utan han ska till och med driva dem ut ur sitt land!</v>
<v n="2" t="3">Jag är Herren! Som Gud den Allsmäktige uppenbarade jag mig för Abraham, Isak och Jakob, men under namnet Herren gjorde jag mig inte känd för dem.</v>
<v n="4">Jag ingick ett förbund med dem och lovade att ge dem och deras ättlingar Kanaans land, där de levde som främlingar.</v>
<v n="5">Nu har jag hört Israels folks klagan över att egyptierna håller dem som slavar, och jag har kommit ihåg mitt löfte till dem.</v>
<v n="6">Säg därför till Israels barn att jag är Herren, och att jag ska visa min makt och göra under för att rädda dem från deras slaveri och göra dem fria.</v>
<v n="7">Jag ska ta emot dem som mitt folk och vara deras Gud, och de ska förstå att jag är Herren, deras Gud, som har räddat dem från egyptierna.</v>
<v n="8" t="9">Jag ska föra dem in i det land, som jag lovade att ge åt Abraham, Isak och Jakob. Det landet ska tillhöra mitt folk, för jag är Herren."Mose rapporterade för folket vad Gud hade sagt, men de ville inte lyssna. De var alltför missräknade efter allt han hade sagt tidigare.</v>
<v n="10">Men Herren talade på nytt till Mose och sa till honom:</v>
<v n="11">"Gå tillbaka till Farao och säg att han måste släppa Israel."</v>
<v n="12">Men Mose gjorde invändningar. "Mitt eget folk lyssnar ju inte längre till mig. Hur ska jag då kunna vänta mig att Farao ska göra det? Jag har ingen övertalningsförmåga!"</v>
<v n="13">Då befallde Herren Mose och Aron att gå tillbaka till Israels folk och till Farao med order om att folket skulle få ge sig i väg.</v>
<v n="14">Här är namnen på dem som var huvudmän i stammarna efter Jakobs tre äldsta söner:Rubens, Israels äldste sons, söner var Hanok och Pallu, Hesron och Karmi.</v>
<v n="15">Huvudmännen för Simeons stam var hans söner Jemuel, Jamin, Ohad, Jakin, Sohar och Saul (en kananeisk kvinnas son).</v>
<v n="16">Huvudmännen för Levis stam var hans söner Gerson, Kehat och Merari. (Levi blev 137 år gammal.)</v>
<v n="17">Gersons söner hette Libni och Simei.</v>
<v n="18">Kehats söner, hette Amram, Jishar, Hebron och Ussiel. (Kehat blev 133 år gammal.)</v>
<v n="19">Meraris söner hette Maheli och Musi. Dessa utgjorde de levitiska släkterna.</v>
<v n="20">Amram gifte sig med Jokebed, sin fars syster, och Mose och Aron var deras söner. Amram levde till dess han blev 137 år.</v>
<v n="21">Jishars söner hette Kora, Nefeg och Sikri.</v>
<v n="22">Ussiels söner hette Misael, Elsafan och Sitri.</v>
<v n="23">Aron gifte sig med Eliseba, dotter till Amminadab och syster till Naheson. Deras barn hette Nadab, Abihu, Eleasar och Itamar.</v>
<v n="24">Koras söner hette Assir, Elkana och Abiasaf. Dessa utgjorde koraiternas familjer.</v>
<v n="25">Arons son Eleasar gifte sig med en av Putiels döttrar, och de fick en son som hette Pinehas. Dessa var huvudmän för familjerna inom leviternas stam.</v>
<v n="26">Aron och Mose, som båda finns med i denna förteckning, var samme Aron och samme Mose till vilka Herren hade sagt: "Led hela Israels folk ut ur Egypten."</v>
<v n="27">Det var de som gick till Farao och bad om tillåtelse att leda folket ut ur landet</v>
<v n="28" t="29">och till vilka Herren hade sagt: "Jag är Herren. Gå och tala om för Farao vad jag har sagt."</v>
<v n="30">Det var denne Mose som hade kommit med invändningar och sagt till Herren: "Jag kan inte göra det. Jag är ingen talare! Varför skulle Farao höra på mig?"</v>
</c>
<c n="7">
<v n="1">Då sa Herren till Mose: "Jag har utsett dig till mitt sändebud hos Farao, och din bror Aron ska vara din talesman.</v>
<v n="2">Tala om för Aron allt vad jag säger till dig, så att han kan framföra det till Farao och begära att Israels folk får tillåtelse att lämna Egypten.</v>
<v n="3">Men jag ska se till att Farao vägrar att släppa folket, så att jag kan göra många tecken och under i Egypten.</v>
<v n="4">Inte ens då kommer Farao att lyssna till er, men jag ska krossa Egypten med stora plågor och leda mitt folk ut därifrån.</v>
<v n="5">Egyptierna ska upptäcka att jag verkligen är Gud, när jag visar min kraft och tvingar dem att släppa mitt folk."</v>
<v n="6">Och Mose och Aron gjorde som Herren hade sagt till dem.</v>
<v n="7">Mose var åttio och Aron åttiotre år, när de talade med Farao.</v>
<v n="8">Och Herren sa till Mose och Aron:</v>
<v n="9">"Farao kommer att begära att ni utför ett under för att bevisa att det är Gud som har sänt er. När han gör det ska Aron ta sin stav och kasta den framför Farao, och då ska den bli förvandlad till en orm."</v>
<v n="10">Mose och Aron gick till Farao och utförde undret, som Herren hade sagt till dem. Aron kastade sin stav framför Farao och hans hov, och den förvandlades till en orm.</v>
<v n="11">Då bad Farao sina trollkarlar och spåmän komma in, och de kunde göra samma sak genom sina magiska konster.</v>
<v n="12">Var och en av dem kastade sin stav och alla deras stavar förvandlades till ormar! Men Arons orm slukade deras ormar.</v>
<v n="13">Faraos hjärta var trots detta fortfarande hårt, och han var envis och ville inte höra på dem, precis som Herren hade sagt.</v>
<v n="14">Herren förklarade för Mose att Farao inte hade låtit sig påverkas och att han också i fortsättningen skulle vägra att låta folket gå.</v>
<v n="15">"Men gå tillbaka till Farao i morgon bitti", sa Herren. "Och var där när han går ner till floden. Stå vid flodstranden när han kommer och håll staven i handen, den stav som blev förvandlad till en orm.</v>
<v n="16">Säg till honom: Herren, hebreernas Gud, har sänt mig för att be dig låta folket gå ut i öknen och fira gudstjänst. Du har inte lyssnat förut,</v>
<v n="17">men nu säger Herren: 'Nu ska du förstå att jag är Herren. Jag har sagt till Mose att slå på vattnet i Nilen med sin stav, och vattnet ska förvandlas till blod.</v>
<v n="18">Fiskarna ska dö, och floden kommer att lukta illa så att egyptierna inte vill dricka vattnet.'"</v>
<v n="19">Herren fortsatte att tala till Mose: "Säg till Aron att räcka ut sin stav över alla vattendrag i Egypten, över alla floder, kanaler och dammar, så ska allt vatten i landet förvandlas till blod, till och med vattnet som finns i kärlen i hemmen."</v>
<v n="20">Mose och Aron gjorde som Herren hade sagt, och medan Farao och alla hans tjänare såg på, slog Aron på Nilens vatten med sin stav, och vattnet förvandlades till blod.</v>
<v n="21">Fiskarna dog, och vattnet blev så stinkande att egyptierna inte kunde dricka det, och det förvandlades till blod i hela Egypten.</v>
<v n="22">Men när trollkarlarna gjorde samma sak genom sina hemliga konster och kunde förvandla vatten till blod, så förblev Faraos hjärta förhärdat. Han ville inte lyssna på Mose och Aron, precis som Herren hade sagt.</v>
<v n="23">Helt oberörd återvände han till palatset.</v>
<v n="24">Men egyptierna började gräva brunnar för att hitta dricksvatten, för man kunde inte dricka vattnet från floden.</v>
<v n="25">En vecka senare var det dags igen!</v>
</c>
<c n="8">
<v n="1">Herren sa då till Mose: "Gå tillbaka till Farao och säg så här: 'Herren säger: Låt mitt folk gå och hålla gudstjänst åt mig.</v>
<v n="2">Om du vägrar och inte vill släppa det, ska jag sända massor av paddor över hela landet, från den ena gränsen till den andra.</v>
<v n="3" t="4">Nilen ska vimla av dem, och de ska komma in i husen, till och med in i sovrummen och upp i era sängar. Varje hem i Egypten ska vara fullt av dem, i bakugnar och baktråg, ja, de ska klättra på dig och dina tjänare!'"</v>
<v n="5">Herren fortsatte: "Säg till Aron att räcka ut sin stav över alla floder, bäckar och dammar i Egypten, så att det kommer paddor över hela landet."</v>
<v n="6">Aron gjorde så, och paddorna täckte hela landet.</v>
<v n="7">Men spåmännen gjorde samma sak genom sina hemliga konster och lät paddor komma över Egypten.</v>
<v n="8">Då kallade Farao till sig Mose och Aron: "Bed Herren att han tar bort paddorna, så ska jag låta folket gå för att fira gudstjänst åt honom."</v>
<v n="9">"Vill du vara vänlig och tala om för mig när du vill att de ska försvinna", sa Mose. "Då ska jag be att paddorna dör vid den tid du själv bestämmer och att de sedan bara finns kvar i Nilen."</v>
<v n="10">"Gör det i morgon", sa Farao."Det ska ske som du har begärt", svarade Mose. "Och du ska förstå att ingen är lik Herren, vår Gud.</v>
<v n="11">Alla paddor ska dö, utom de som är i Nilen."</v>
<v n="12">Mose och Aron lämnade Farao, och Mose bad Herren om hjälp mot paddorna, som han hade sänt.</v>
<v n="13">Herren gjorde som Mose hade lovat, och det låg döda paddor över hela landet och i alla hem.</v>
<v n="14">De samlades ihop i stora högar, och det blev en fruktansvärd stank över hela landet.</v>
<v n="15">Men när Farao såg att paddorna hade försvunnit, blev han hård på nytt och vägrade att släppa folket, precis som Herren hade sagt.</v>
<v n="16">Då sa Herren till Mose: "Säg till Aron att slå på jorden med sin stav, så ska det komma mygg över hela landet."</v>
<v n="17">Mose och Aron gjorde som Herren hade befallt, och plötsligt kom mygg över hela landet och satte sig på människor och djur.</v>
<v n="18">Spåmännen försökte göra samma sak genom sina hemliga konster, men den här gången misslyckades de.</v>
<v n="19">"Nu varnar Gud dig", sa de inför Farao. Men Faraos hjärta var fortfarande hårt, och han ville inte höra på dem, precis som Herren hade sagt.</v>
<v n="20">Därefter sa Herren till Mose: "Gå upp tidigt på morgonen så att du möter Farao när han går till floden för att bada, och säg då till honom: Herren säger: 'Låt mitt folk gå och fira gudstjänst inför mig.</v>
<v n="21">Om du vägrar ska jag sända flugsvärmar över hela Egypten. Era hus ska bli uppfyllda av dem, och marken ska vara alldeles täckt av dem.</v>
<v n="22">Men det kommer att vara annorlunda med landet Gosen där israeliterna bor. Där ska det inte finnas några flugsvärmar, för att du ska förstå att jag är Herren här i landet.</v>
<v n="23">Jag ska göra skillnad mellan ditt folk och mitt, och detta kommer att hända i morgon.'"</v>
<v n="24">Herren gjorde som han hade sagt. Det blev fruktansvärda svärmar av flugor i Faraos palats och i varje hem i Egypten.</v>
<v n="25">Farao kallade då till sig Mose och Aron och sa: "Gå och offra åt er gud, men gör det här i landet. Gå inte ut i öknen."</v>
<v n="26">Men Mose svarade: "Det går inte. Egyptierna avskyr våra offer till Herren, vår Gud, och om vi offrar här inför deras ögon, kommer de att döda oss.</v>
<v n="27">Vi måste göra en tre dagars färd in i öknen och offra där till Herren, vår Gud, som han har befallt oss."</v>
<v n="28">"Gå då", svarade Farao. "Men gå inte alltför långt. Be då också för mig."</v>
<v n="29">"Ja", svarade Mose, "jag ska be att Herren låter flugsvärmarna försvinna. Men lura oss inte fler gånger, så att du lovar folket att få gå och sedan ändrar dig."</v>
<v n="30" t="32">Mose lämnade Farao och bad Herren ta bort flugsvärmarna. Herren gjorde som Mose bad och lät flugsvärmarna försvinna. Inte en enda fluga blev kvar. Men Farao förhärdade sitt hjärta på nytt och lät inte folket gå!</v>
</c>
<c n="9">
<v n="1">"Gå tillbaka till Farao", sa Herren till Mose, "och säg till honom: 'Herren, hebreernas Gud, befaller dig att släppa sitt folk så att det kan gå och offra till honom.</v>
<v n="2">Om du inte gör det</v>
<v n="3">ska Gud visa sin makt och sända pest som dödar din boskap, dina hästar, åsnor, kameler och dina fårhjordar.</v>
<v n="4">Men pesten ska bara drabba egyptiernas boskap, inget av de djur som tillhör Israel ska dö.'"</v>
<v n="5">Herren meddelade att pesten skulle komma redan dagen därpå,</v>
<v n="6">och det gjorde den. All boskap som tillhörde egyptierna dog, men inte ett enda djur av Israels boskap blev ens sjukt.</v>
<v n="7">Farao skickade då sina tjänare för att undersöka om det stämde att inte något enda djur bland Israels boskap hade dött. Inte ens när han upptäckte att det var på det sättet gav han med sig. Han vägrade att släppa folket.</v>
<v n="8">Då sa Herren till Mose och Aron: "Ta aska från brännugnen. Mose ska kasta upp den mot himlen inför Faraos ögon,</v>
<v n="9">och då ska det bildas damm över hela Egypten, och detta ska leda till att det uppstår bulnader på människor och djur över hela landet."</v>
<v n="10">Då tog de aska från brännugnen och gick till Farao. Medan denne såg på, kastade Mose upp askan mot himlen, och alla, både människor och djur, fick bulnader.</v>
<v n="11">Spåmännen kom inte heller undan, utan också de fick bulnader.</v>
<v n="12">Men Herren förhärdade Faraos hjärta, så att han vägrade att höra på dem, precis som Herren hade sagt till Mose att det skulle ske.</v>
<v n="13">Sedan sa Herren till Mose: "Gå upp tidigt i morgon bitti och säg till Farao: 'Herren, hebreernas Gud, säger: Släpp mitt folk, så att de kan hålla gudstjänst,</v>
<v n="14">annars ska jag sända en plåga som verkligen ska bevisa för både dig och dina tjänare och allt folk i Egypten att det inte finns någon på hela jorden som är som jag.</v>
<v n="15">Jag hade kunnat döda er alla,</v>
<v n="16">men jag gjorde det inte, för jag ville visa dig och hela jorden min väldiga kraft.</v>
<v n="17">Men du tror fortfarande att du är så mäktig att du kan trotsa min makt och vägra att släppa mitt folk.</v>
<v n="18">Nåväl, i morgon vid den här tiden ska jag sända en väldig hagelstorm över hela landet, en storm vars like man aldrig sett sedan Egypten grundades.</v>
<v n="19">Se nu till att du får in din boskap från fälten, för varje man och varje djur som finns ute kommer att dö av haglet.'"</v>
<v n="20">De egyptier som blev skrämda av denna hotelse, hämtade sin boskap och sina tjänare från fälten,</v>
<v n="21">men de som inte brydde sig om Herrens ord lämnade dem kvar ute på ängarna.</v>
<v n="22">Då sa Herren till Mose: "Sträck din hand mot himlen, så ska hagel komma över hela landet, över människor, djur och växtlighet."</v>
<v n="23">När Mose lyfte handen sände Herren hagel och ett fruktansvärt åskväder.</v>
<v n="24">Det går inte ens att beskriva vad som hände. Aldrig tidigare i Egyptens historia hade det förekommit en sådan storm.</v>
<v n="25">Hela Egypten lades i ruiner. Allt som fanns ute på fälten, både människor och djur, dödades. Träd slogs sönder och skörden förstördes.</v>
<v n="26">Den enda plats i landet där det inte haglade den dagen var Gosen, där Israels folk bodde.</v>
<v n="27">Farao skickade då bud efter Mose och Aron: "Nu äntligen inser jag att det är mitt fel", bekände han. "Det är Herren som har rätt, och jag och mitt folk har handlat orätt hela tiden.</v>
<v n="28">Bed till Gud att han låter detta hagel upphöra, så ska jag låta er gå på en gång."</v>
<v n="29">"Ja", sa Mose. "Så snart jag har lämnat staden ska jag räcka ut mina händer mot Herren, och då ska åskvädret och haglet sluta. Detta ska bevisa för dig att det är Herren som har makt över hela jorden,</v>
<v n="30">men ändå kommer varken du eller dina tjänare att lyda Herren."</v>
<v n="31">Allt lin och allt korn slogs ner och blev förstört, för kornet hade gått i ax, och linet stod i blom,</v>
<v n="32">men vetet blev inte förstört, eftersom det ännu inte hade kommit upp ur jorden.</v>
<v n="33">Mose lämnade Farao, gick ut ur staden och lyfte sina händer mot himlen. Åska, hagel och regn upphörde omedelbart.</v>
<v n="34">När Farao såg det syndade både han och hans tjänare på nytt genom att envist vägra göra vad de hade lovat.</v>
<v n="35">Faraos hjärta var fortfarande hårt, och han släppte inte folket, precis som Herren tidigare hade sagt till Mose.</v>
</c>
<c n="10">
<v n="1">Då sa Herren till Mose: "Gå tillbaka till Farao och framställ på nytt din begäran till honom. Men jag har förhärdat både hans och hans tjänares hjärtan, för att jag ska kunna göra fler under och visa min makt.</v>
<v n="2">Tänk på vilka otroliga ting du kommer att kunna berätta för dina barn och barnbarn om vad jag gjorde i Egypten! Du ska låta dem förstå att jag verkligen visade er att det är jag som är Herren."</v>
<v n="3">Mose och Aron gick än en gång till Farao och talade med honom: "Herren, hebreernas Gud, frågar: 'Hur länge tänker du stå mig emot? Släpp mitt folk så att det kan fira gudstjänst inför mig.</v>
<v n="4" t="5">Om du fortfarande vägrar att göra det, ska jag i morgon bitti täcka hela landet med så många gräshoppor att du inte ska kunna se marken, och de ska äta upp allt som blev kvar efter haglet.</v>
<v n="6">Det kommer att vimla av dem i ditt palats och i dina tjänares hem över hela Egypten. Aldrig tidigare i Egyptens historia har det förekommit någonting så fruktansvärt.'"Sedan gick Mose därifrån.</v>
<v n="7">Faraos tjänare kom och frågade Farao om han tänkte göra slut på dem alldeles: "Märker du inte att hela Egypten håller på att gå under? Låt männen gå för att tjäna Herren!"</v>
<v n="8">Då hämtade man tillbaka Mose och Aron till Farao. "Ni får väl gå och fira gudstjänst då!" sa han. "Men vilka är det som ska gå?"</v>
<v n="9">"Vi vill gå tillsammans med våra söner och döttrar och med all vår boskap", svarade Mose. "Vi vill ta allting med oss, och alla vill vi vara med på den här vandringen."</v>
<v n="10">"I Guds namn kommer jag inte att låta er ta med barnen!" invände Farao. "Jag förstår nog er komplott!</v>
<v n="11" t="12">Aldrig på tiden! Nej, ni som är vuxna män kan gå och fira gudstjänst, för det var ju det ni ville." Och så körde man ut dem därifrån.12Då sa Herren till Mose: "Räck ut din hand över Egyptens land, så ska gräshoppor komma över hela landet och äta upp allt som haglet lämnade kvar."</v>
<v n="13">Och Mose räckte ut sin stav, och Herren lät en östlig vind blåsa över landet hela dagen och hela natten, och när det blev morgon hade vinden fört med sig gräshopporna.</v>
<v n="14">De täckte hela landet från den ena gränsen till den andra. Det var den värsta gräshoppsplågan i hela Egyptens historia, och det kommer aldrig mer att bli en liknande.</v>
<v n="15">Gräshopporna täckte hela landet och skymde solen så att det blev alldeles mörkt, och de åt upp all växtlighet som fanns kvar efter haglet. De lämnade inget grönt kvar, inte ett enda träd eller en enda planta i hela landet.</v>
<v n="16">Då skickade Farao ilbud efter Mose och Aron och sa till dem: "Jag bekänner min synd mot Herren, er Gud, och mot er.</v>
<v n="17">Förlåt min synd bara den här gången och bed Herren, er Gud, att han tar bort denna dödsplåga."</v>
<v n="18">Mose gick ut från Faraos palats och bad till Herren,</v>
<v n="19">och han sände en kraftig västanvind som blåste ut alla gräshopporna i Röda havet, och sedan fanns det inte en enda gräshoppa kvar i hela Egypten.</v>
<v n="20">Men Herren förhärdade Faraos hjärta, så att han inte lät folket gå.</v>
<v n="21">Då sa Herren till Mose: "Lyft upp dina händer mot himlen, så ska jag sända ett väldigt mörker, utan den minsta strimma ljus över Egypten."</v>
<v n="22">Mose gjorde som Herren hade sagt, och det kom ett tjockt mörker över hela landet som varade i tre dagar.</v>
<v n="23">Under hela denna tid kunde egyptierna knappast röra sig, men Israels folk hade ljus som vanligt.</v>
<v n="24">Farao skickade då bud på Mose och sa: "Gå och fira gudstjänst åt Herren, men låt era får och er boskap stanna här. Barnen får ni ta med er."</v>
<v n="25">"Nej", sa Mose. "Vi måste ta med oss all vår boskap för att kunna bära fram slaktoffer och brännoffer inför Herren, vår Gud.</v>
<v n="26">Inte en klöv ska lämnas kvar. Vi vet inte vad för slags offer han kommer att begära, förrän vi är där."</v>
<v n="27">Men Herren förhärdade Faraos hjärta, så att han inte heller nu lät dem gå.</v>
<v n="28">"Gå ut härifrån, och visa dig aldrig mer inför mig", skrek Farao åt Mose. "Den dag du gör det ska du dö."</v>
<v n="29">"Jag ska inte komma hit någon mer gång", lovade Mose.</v>
</c>
<c n="11">
<v n="1">Då sa Herren till Mose: "Jag ska sända ännu en plåga över Farao och hans land, och sedan ska han låta er gå. Han ska bli så ivrig att bli av med er, att han kommer att jaga er ut ur landet.</v>
<v n="2">Och säg till alla män och kvinnor som tillhör Israels folk, att de ska be om smycken av silver och guld av sina egyptiska grannar."</v>
<v n="3">Gud lät det nämligen ske på det sättet, att egyptierna tyckte bra om Israels folk. Mose var en stor man i Egypten, och både Faraos tjänare och folket i allmänhet såg upp till honom.</v>
<v n="4">Nu meddelade Mose Farao: "Herren säger: 'Vid midnatt ska jag gå fram genom landet.</v>
<v n="5">Den äldste sonen i varje familj ska dö, från Faraos äldste son, arvtagaren till tronen, till det äldsta barnet hos hans lägste slav, och till och med de förstfödda bland djuren.</v>
<v n="6">En dödsklagan kommer att höras över hela landet. Aldrig tidigare har man hört något sådant, och man kommer aldrig att få höra det igen.</v>
<v n="7">Men inte en hund ska morra mot någon av Israels folk, vare sig mot människor eller djur. Då ska ni förstå att Herren gör skillnad mellan egyptierna och israeliterna.</v>
<v n="8">Alla dina tjänare ska komma springande till mig och buga sig och säga: 'Var snälla och lämna oss genast, och ta med allt folket!' Då ska jag ge mig i väg.'" Därefter gick Mose därifrån, röd av ilska.</v>
<v n="9">Herren hade sagt till Mose: "Farao kommer inte att höra på dig, och det ger mig tillfälle att utföra under för att visa min makt."</v>
<v n="10">Fastän Mose och Aron utförde dessa under mitt framför ögonen på Farao gjorde Herren hans hjärta hårt, så att han inte lät folket lämna landet.</v>
</c>
<c n="12">
<v n="1">Herren sa till Mose och Aron:</v>
<v n="2">Från och med nu ska den här månaden vara den första och mest betydelsefulla månaden i den judiska kalendern.</v>
<v n="3" t="4">Berätta för hela folket att varje familj ska skaffa ett lamm till den tionde dagen i denna månad. Om familjen är liten, kan den dela lammet med en annan familj i grannskapet. Det beror på familjens storlek om det ska delas eller inte.</v>
<v n="5">Detta djur ska vara årsgammalt, av hankön, antingen ett får eller en get, och det ska vara felfritt.</v>
<v n="6">På kvällen den fjortonde dagen i månaden ska alla dessa lamm slaktas,</v>
<v n="7">och deras blod ska man stryka på dörrposterna i varje hus och på träet över dörren. Man ska använda blodet av det lamm som man äter i det huset.</v>
<v n="8">Man ska äta lammet just den kvällen. Det ska vara stekt, och man ska äta det med bröd som är bakat utan jäst, och med bittra örter.</v>
<v n="9">Köttet får inte ätas rått eller kokt, utan det ska vara stekt, både med huvud, fötter och inälvor.</v>
<v n="10">Ät ingenting av det följande dag. Om inte allt blir uppätet den kvällen, ska det som är kvar brännas.</v>
<v n="11">Ät det med reskläderna på, och var beredda på en lång resa. Ni ska ha skor på fötterna och vandringsstavar i händerna. Ät snabbt! Detta ska kallas Herrens påsk.</v>
<v n="12">Jag ska nämligen gå genom Egypten i kväll och döda den äldste sonen i varje hus, och även det förstfödda av hankön bland alla djur i hela landet. Jag ska hålla dom över alla Egyptens gudar, för jag är Herren.</v>
<v n="13">Blodet som ni har strukit på dörrposterna ska vara beviset för att ni lyder mig, och när jag ser blodet ska jag gå förbi er, och jag ska inte döda era förstfödda barn när jag på det här sättet slår Egypten.</v>
<v n="14">Ni ska fira denna högtid varje år. Detta är en ständig lag som ska påminna er om vad som hände den här natten.</v>
<v n="15">Firandet ska pågå i sju dagar, och under hela tiden ska ni äta bröd bakat utan jäst. Redan den första dagen ska ni rensa bort all jäst ur era hus. Den som bryter mot den regeln under dessa sju dagar ska skiljas från Israel.</v>
<v n="16">På första dagen och sista dagen i högtiden ska en speciell högtidsgudstjänst firas, och inget arbete får utföras under de dagarna, med undantag för matlagning.</v>
<v n="17">Denna årliga fest, "det osyrade brödets högtid", ska hjälpa er att komma ihåg den här dagen som den dag när jag förde er ut ur Egypten. Det är alltså en lag att ni varje år ska fira denna högtid, generation efter generation.</v>
<v n="18">Från kvällen den fjortonde dagen i månaden till kvällen den tjugoförsta dagen får bara bröd som bakats utan jäst ätas.</v>
<v n="19">Under dessa sju dagar får det inte finnas några spår av jäst i era hem. Den som under den tiden äter någonting med jäst i ska skiljas från Israel. Denna regel gäller lika såväl för utlänningar som för infödda.</v>
<v n="20">Jag upprepar igen att ni under de dagarna inte får äta någonting som är bakat med jäst. Servera bara bröd som inte är jäst."</v>
<v n="21">Då kallade Mose till sig alla de äldste i Israel och sa till dem: "Gå nu och skaffa er lamm bland era hjordar, ett lamm för en eller flera familjer, beroende på antalet medlemmar i familjen. Slakta sedan lammet, så att Gud går förbi er och inte förgör er.</v>
<v n="22">Låt lammets blod rinna ner i ett kärl. Ta sedan en knippa kvistar från isopbusken och doppa den i blodet och stryk med den på överstycket till dörren och utmed de båda dörrposterna, så att det blir blod på dem. Sedan får ingen av er gå ut den kvällen.</v>
<v n="23">Herren ska nämligen gå fram genom landet och döda egyptierna, men när han ser blodet på dörrposterna och övre dörrkarmen, ska han gå förbi det huset och inte tillåta Fördärvaren att gå in och döda den förstfödde.</v>
<v n="24">Kom ihåg att detta är en lag som ständigt ska gälla för er och era efterkommande.</v>
<v n="25">Och när ni kommer in i landet som Herren ska ge er, precis som han har lovat, och ni då firar påsk och</v>
<v n="26">era barn frågar: 'Varför firar vi den här högtiden?'</v>
<v n="27">så ska ni svara: 'Vi firar den därför att Herren gick förbi Israels barns hus när han dödade egyptierna. Han gick förbi husen utan att gå in och döda någon.'" Och allt folket böjde sina huvuden och tillbad Herren.</v>
<v n="28">Israels folk gjorde som Mose och Aron hade befallt.</v>
<v n="29">Och vid midnatt dödade Herren de förstfödda sönerna i landet, från Faraos äldste son till den äldste sonen till fången som satt i fängelse. På samma sätt dödade han det förstfödda bland boskapen.</v>
<v n="30">Mitt i natten vaknade Farao, hans tjänare och allt folket i Egypten, och man klagade och grät i hela Egypten, för det fanns inte ett hus där inte någon låg död.</v>
<v n="31">Farao kallade till sig Mose och Aron den natten och sa: "Lämna oss nu. Gå härifrån allesammans för att offra till Herren, som ni begärde.</v>
<v n="32">Ta med er alla djur som ni har önskat att göra, och ge er iväg. Bed om välsignelse för mig också."</v>
<v n="33">Egyptierna var nu mycket ivriga att få iväg dem så snart som möjligt. "Annars är vi snart döda allesammans", sa de.</v>
<v n="34">Israeliterna tog med sig deg, som man inte blandat jäst i, och lindade in baktrågen i sina kläder och bar dem på sina axlar.</v>
<v n="35">Och Israels folk gjorde som Mose sagt till dem. De bad egyptierna om smycken av silver och guld och även om kläder.</v>
<v n="36">Och Herren lät det ske så att egyptierna tyckte om Israels barn, och därför gav de dem allt de ville ha. De fick med sig ett rikligt byte.</v>
<v n="37">Den natten lämnade Israels barn Raamses och gick till Suckot. Det var omkring 600.000 män, förutom alla kvinnor och barn, som gick till fots.</v>
<v n="38">Många andra följde med dem och dessutom stora boskapshjordar.</v>
<v n="39">När de stannade för att äta, bakade de bröd av den ojästa degen, som de hade med sig. Folket hade ju drivits ut ur Egypten och inte haft tid att låta degen jäsa för att baka bröd att ta med sig.</v>
<v n="40" t="41">Jakobs söner och deras ättlingar hade bott i Egypten i 430 år, och det var på den sista dagen av det 430:e året som allt Herrens folk lämnade landet.</v>
<v n="42">Herren hade valt just denna natt för att föra sitt folk ut ur landet. Varje år vakar man den natten och firar minnet av att Herren befriade sitt folk.</v>
<v n="43">Herren sa till Mose och Aron: "Så här ska ni fira påsk: Ingen utlänning får äta av lammet,</v>
<v n="44">men varje slav som köpts ska äta det, om han har blivit omskuren.</v>
<v n="45">Anställda tjänare och utlänningar på besök ska inte äta det.</v>
<v n="46">Alla ni, som äter av samma lamm, ska göra det i ett och samma hus, utan att föra något ut ur huset, och ni ska inte krossa något av dess ben.</v>
<v n="47">Hela Israel ska fira denna högtid.</v>
<v n="48">Om det finns utlänningar, som bor tillsammans med er och vill vara med i högtiden, måste de först omskäras. Sedan kan de komma och fira högtiden med er. De är då som om de hade blivit födda bland er, men ingen oomskuren får äta av lammet.</v>
<v n="49">Lagen gäller lika både för infödda och för utlänningar som bor bland er."</v>
<v n="50">Israels folk följde alla de instruktioner Herren hade gett till Mose och Aron.</v>
<v n="51">Den dagen ledde Herren Israels folk ut ur Egypten, och i skaror vällde de över gränsen.</v>
</c>
<c n="13">
<v n="1" t="2">Herren sa till Mose: "Avskilj Israels alla förstfödda söner åt mig, och varje förstfött djur av hankön!"</v>
<v n="3">Då sa Mose till folket: "Det här är en dag som ni alltid ska fira, den dag då ni lämnade Egypten och blev fria från slaveriet. Det var ju genom märkliga under som Herren ledde er ut därifrån. Kom nu ihåg att ni inte får äta bröd som är jäst när ni firar högtiden. Ni får inte ens ha jäst i era hem.</v>
<v n="4" t="5">Det är alltså på den här dagen, i april varje år, som ni ska fira minnet av ert uttåg. Det ska ni göra när Herren har låtit er komma in i kananeernas, hetiternas, amoreernas, hiveernas och jebuseernas land, det land som han lovade era förfäder och som 'flyter av mjölk och honung'.</v>
<v n="6" t="7">Under sju dagar ska ni äta ojäst bröd, och det får inte heller finnas någon jäst i era hem eller någon annanstans inom landets gränser. På den sjunde dagen ska det sedan hållas en stor fest.</v>
<v n="8">Under dessa högtidsdagar varje år ska ni berätta för era barn att det är minnet av vad Herren gjorde för er när ni lämnade Egypten som ni firar.</v>
<v n="9">Denna årliga högtidsvecka ska påminna er om att ni är hans eget folk, precis som om han hade satt sitt märke på er hand och panna, så att hans lag alltid ska vara på era läppar, för med stark hand har Herren fört er ut ur Egypten.</v>
<v n="10">Fira alltså denna högtid varje år i april.</v>
<v n="11">Och när ni kommer in i landet som Herren lovade era förfäder för länge sedan, det land där kananeerna nu bor,</v>
<v n="12">ska alla förstfödda söner och allt förstfött bland boskapen tillhöra Herren, och ni ska ge dem åt honom.</v>
<v n="13">En förstfödd åsna kan man köpa tillbaka från Herren med ett får eller en killing, men om ni inte vill friköpa den ska åsnan dödas. Era förstfödda söner måste ni däremot friköpa.</v>
<v n="14">När era barn i framtiden frågar: 'Vad betyder allt det här?', ska ni säga: 'Herren ledde oss genom mäktiga under ut ur Egypten och befriade oss från slaveri.</v>
<v n="15">Farao ville inte släppa oss, och därför dödade Herren allt förstfött i hela Egypten, både bland människor och djur. Det är därför vi nu överlämnar allt förstfött av hankön till Herren. Men de äldsta sönerna köper vi alltid tillbaka.'</v>
<v n="16">Än en gång säger jag att denna högtid ska visa er att ni är Guds folk, precis som om han hade satt sitt märke på era pannor. Det är en påminnelse om att Herren genom sin makt ledde oss ut ur Egypten."</v>
<v n="17" t="18">När Farao slutligen släppte folket förde Gud dem inte genom filisteernas land, trots att detta hade varit genaste vägen från Egypten till det utlovade landet. Anledningen var att Gud tänkte att folket skulle förlora modet, om de måste föra krig för att ta sig fram. De kunde ju ångra sig och vilja vända tillbaka. Gud ledde dem därför en annan väg, som gick genom öknen utmed Röda havet.</v>
<v n="19">Mose tog med sig Josefs ben. Josef hade fått folket att genom en ed lova att göra detta den dag Gud ledde folket ut ur Egypten. Han var nämligen övertygad om att den dagen skulle komma.</v>
<v n="20">När de lämnat Suckot slog de läger i Etam, just där öknen började.</v>
<v n="21">Herren ledde dem med en molnpelare om dagen och med en eldpelare om natten. På så sätt kunde de vandra både dag och natt,</v>
<v n="22">och de förlorade aldrig molnet eller elden ur sikte.</v>
</c>
<c n="14">
<v n="1">Herren gav Mose fler instruktioner:</v>
<v n="2">"Säg till folket att vända om mot Pi-Hahirot mellan Migdol och havet, mitt emot Baal-Sefon, och slå läger där vid havet.</v>
<v n="3">Farao kommer nämligen att tänka: 'Israeliterna är nog instängda nu mellan öknen och havet!'</v>
<v n="4">Än en gång ska jag förhärda Faraos hjärta, så att han förföljer er. Jag har planerat detta för att visa min gudomliga makt och ära inför Farao och hela hans armé, så att alla egyptier förstår att jag är Herren."De slog läger på den plats de blivit anvisade.</v>
<v n="5">När ryktet nådde kungen i Egypten att israeliterna inte tänkte återvända dit efter de tre dagarna utan fortsätta sin vandring, ångrade han och hans män sig. "Vad är det vi har gjort genom att låta alla dessa slavar ge sig iväg?" frågade de sig.</v>
<v n="6">Farao ledde själv förföljandet från sin vagn,</v>
<v n="7">och han hade med sig eliten i armén, tillsammans 600 vagnar, och även andra vagnar bemannade med egyptiska officerare.</v>
<v n="8">Herren gjorde Faraos sinne hårt, så att han förföljde israeliterna när de frimodigt gav sig iväg.</v>
<v n="9">Hela Faraos kavalleri, hästar, vagnar och kavallerister, var med i förföljandet. Egyptierna hann upp Israels folk när det hade slagit läger vid havet nära Pi-Hahirot framför Baal-Sefon.</v>
<v n="10">När folket fick syn på egyptierna och märkte att de närmade sig blev de oerhört rädda och ropade till Herren att han skulle hjälpa dem.</v>
<v n="11">De vände sig klagande till Mose: "Har du fört oss hit ut att dö i öknen därför att det inte fanns gravar åt oss i Egypten? Varför tvingade du oss att lämna Egypten?</v>
<v n="12">Var det inte det vi sa, när vi var slavar, att du skulle låta oss vara i fred? Vi sa ju hela tiden att det var bättre att vara slavar i Egypten än att dö i öknen."</v>
<v n="13">Men Mose sa till folket: "Ni ska inte vara rädda. Var bara lugna och stanna där ni är, så ska ni få se på vilket underbart sätt Herren ska rädda er i dag. Det är sista gången ni ser de egyptier som förföljer er.</v>
<v n="14">Herren ska strida för oss, och vi kommer inte att behöva lyfta ett finger!"</v>
<v n="15">Då sa Herren till Mose: "Sluta nu upp att ropa till mig. Försök i stället att få folket att gå vidare.</v>
<v n="16">Använd din stav! Räck ut den över vattnet, så ska havet öppna en väg framför er, och hela Israels folk ska gå över på torr mark!</v>
<v n="17">Jag ska förhärda egyptiernas hjärtan, och de ska följa efter er, och de ska få se hur jag förhärligar mig genom att besegra Farao och hela hans armé med hästar och vagnar.</v>
<v n="18">Och alla egyptier ska förstå att jag är Herren."</v>
<v n="19">Guds ängel, som ledde Israels folk, flyttade nu molnet bakåt,</v>
<v n="20">så att det befann sig mellan Israels folk och egyptierna. Hela den natten gav det mörker åt egyptierna men ljus åt Israels folk! Därför kunde inte egyptierna hitta israeliterna!</v>
<v n="21">När Mose räckte ut sin hand över havet öppnade Herren en väg genom det med en mur av vatten på båda sidor. En stark östanvind blåste hela den natten och torkade upp havsbottnen,</v>
<v n="22">så att Israels folk kunde gå rakt igenom havet på torr mark!</v>
<v n="23">Egyptierna följde efter dem med alla Faraos hästar, vagnar och kavallerister.</v>
<v n="24">Men tidigt på morgonen såg Herren ner på egyptiernas trupper från eld- och molnpelaren och skapade förvirring bland dem.</v>
<v n="25">Hjulen på deras vagnar lossnade och föll av, så att vagnarna inte kunde ta sig fram. "Låt oss komma härifrån!" klagade egyptierna. "Herren strider för dem mot oss."</v>
<v n="26">Herren sa till Mose: "Räck ut din hand igen över havet, så att vattnet vänder tillbaka över egyptierna med deras hästar och vagnar."</v>
<v n="27">Mose gjorde som Herren hade sagt, och vattnet återvände på morgonen till sitt normala läge. Egyptierna försökte fly, men Herren dränkte dem i havet.</v>
<v n="28">Vattnet täckte vägen och hästarna och vagnarna, och av hela Faraos armé, som förföljt israeliterna genom havet, överlevde inte en enda person.</v>
<v n="29">Israels folk hade vandrat genom havet på torr mark, och vattnet hade stått som murar på båda sidor om dem.</v>
<v n="30">På så sätt räddade Herren Israel från egyptierna den dagen, och Israels folk såg egyptierna ligga döda där på havsstranden.</v>
<v n="31">När Israels folk såg det stora under som Herren hade gjort för dem mot egyptierna förstod de vem Gud var, och de ärade Gud och trodde på honom och hans tjänare Mose.</v>
</c>
<c n="15">
<v n="1">Sedan sjöng Mose och Israels folk denna sång till Herren: "Jag vill sjunga till Herrens ära, för han har vunnit stora segrar. Han har kastat både häst och ryttare i havet.</v>
<v n="2">Herren är min styrka, min sång och min frälsning. Han är min Gud, och jag vill prisa honom. Han är min fars Gud. Jag vill upphöja honom.</v>
<v n="3">Herren är en kämpe, ja, Herren är hans namn.</v>
<v n="4">Han har tillintetgjort Faraos vagnar och här och dränkt dem i havet. De ryktbara egyptiska krigsmännen dog i vågorna.</v>
<v n="5">Vattenmassorna dränkte dem, de sjönk som stenar i djupet.</v>
<v n="6">Din högra hand, Herre, har en väldig makt. Den krossar fienden.</v>
<v n="7">I ditt höga majestät besegrar du alla dem som vänder sig mot dig. Du visar din vrede och den förtär dem, som elden bränner upp gräset.</v>
<v n="8">Du blåste på vattnet och det delade sig! Vågorna reste sig som väldiga murar på var sida om vägen.</v>
<v n="9">Fienden sa: 'Jag ska förfölja dem och hinna upp dem, jag ska dela bytet jag tar, jag ska ta hämnd på dem. Jag ska dra mitt svärd, min hand ska döda dem.'</v>
<v n="10">Men Gud andades på dem, och havets vågor slog över dem. De sjönk som bly i de väldiga vågorna.</v>
<v n="11">Vem är som du, Herre, bland alla gudar? Vem är så härlig och helig? Vem är så väldig i sin prakt? Vem gör under som du?</v>
<v n="12">Du räckte ut din hand, och då svalde jorden dem.</v>
<v n="13">I kärleksfull godhet har du lett det folk du befriade. Med din makt har du fört det till ditt heliga land.</v>
<v n="14">Många folk hörde vad som hade hänt, och de uppfylldes av fruktan. Filisteernas invånare greps av ångest.</v>
<v n="15">Edoms furstar blev förskräckta. Moabs mäktiga män darrade. Kanaans invånare smälte ner av fruktan.</v>
<v n="16">Skräck och ångest har kommit över dem. Herre, tack vare din väldiga arm kommer de inte att anfalla oss. Ditt folk, som du har befriat, kan tryggt passera dem.</v>
<v n="17">Du ska leda oss in i landet och plantera oss på ditt eget berg, på den plats du gjort till din hemvist, Herre - i den helgedom, Herre, som dina händer byggt.</v>
<v n="18">Herren ska regera i all evighet.</v>
<v n="19">Faraos hästar och ryttare och vagnar försökte följa efter genom havet. Men Herren lät murarna av vatten falla över dem, medan Israels folk vandrade genom havet på torr mark."</v>
<v n="20">Profetissan Mirjam, Arons syster, ledde sedan de andra kvinnorna i en dans. De spelade på tamburiner</v>
<v n="21">och Mirjam sjöng för dem:"Sjung till Herrens ära. Hästar och ryttare har han störtat i havet, och han har segrat med ära."</v>
<v n="22">Mose ledde Israels folk vidare från Röda havet, och de kom ut i öknen Sur och var där tre dagar utan vatten.</v>
<v n="23">När de kom till Mara, kunde de inte dricka vattnet, för det var bittert. (Därför kallas platsen Mara, som betyder bittert.)</v>
<v n="24">Folket vände sig då mot Mose: "Ska vi nu behöva dö av törst?" frågade de.</v>
<v n="25">Mose bad då Herren om hjälp, och Herren visade honom på en bit trä. Mose slängde den i vattnet, och då gick det att dricka.Det var där Gud satte upp följande villkor för att pröva folket:</v>
<v n="26">"Om ni vill lyssna till Herrens, er Guds, röst och lyda den och göra det som är rätt, så ska ni inte drabbas av någon av de sjukdomar jag lade på egyptierna, för jag är Herren, er läkare."</v>
<v n="27">Sedan kom de till Elim, där det fanns tolv källor och sjuttio palmer, och där vid vattnet slog de läger.</v>
</c>
<c n="16">
<v n="1">De lämnade Elim och fortsatte sin vandring in i öknen Sin, mellan Elim och Sinai, och de kom dit den femtonde dagen i andra månaden efter att de lämnat Egypten.</v>
<v n="2">Där började folket än en gång klaga på Mose och Aron.</v>
<v n="3">"Tänk, om vi ändå hade varit kvar i Egypten", sa de. "Tänk om Herren hade låtit oss dö där, för där hade vi ju tillräckligt med mat! Nu har ni fört oss ut i öknen, där vi kommer att dö av svält."</v>
<v n="4">Då sa Herren till Mose: "Jag ska låta mat regna ner från himlen till er. Var och en kan gå ut varje dag och samla in så mycket som han behöver. Och jag ska pröva dem för att se om de följer mina instruktioner eller inte.</v>
<v n="5">Säg till dem att samla dubbelt så mycket på den sjätte dagen i varje vecka!"</v>
<v n="6">Mose och Aron kallade samman allt folket och meddelade dem: "I kväll ska ni bli klara över att det var Herren som förde er ut ur Egypten.</v>
<v n="7" t="9">I morgon ska ni få se ännu mer av hans härlighet, för vilka är vi att ni skulle klaga på oss?Herren ska ge er kött att äta i kväll, och i morgon ska ni få bröd. Kom nu fram inför Herren och lyssna till hans svar på er jämmer."</v>
<v n="10">Aron talade sedan till folket, och när de vände sig mot öknen uppenbarade sig plötsligt Herren för dem i molnet, som ledde dem.</v>
<v n="11" t="12">Och Herren sa till Mose: "Jag har hört deras klagan. Säg till dem: 'I kväll ska ni få kött och i morgon ska ni mättas med bröd, och så ska ni veta att jag är Herren, er Gud.'"</v>
<v n="13">Den kvällen kom en stor mängd vaktlar över lägret, och på morgonen var öknen runt lägerplatsen våt av dagg.</v>
<v n="14">Och när daggen lite senare försvann, lämnade den kvar något som liknade rimfrost på marken.</v>
<v n="15">När Israels folk såg detta, frågade de: "Vad är det här?"Mose förklarade: "Det är den mat som Herren har gett er att äta.</v>
<v n="16">Herren har sagt att var och en ska samla in så mycket han behöver för sitt hushåll, mellan tre och fyra liter per person."</v>
<v n="17">Israels folk gick ut och lydde uppmaningen.</v>
<v n="18">Och när de mätte upp vad de samlat i sina mått fann de att det räckte till alla. De som hade samlat mycket hade ingenting över, och de som hade samlat lite hade tillräckligt.</v>
<v n="19">Och Mose sa till folket: "Lämna ingenting kvar över natten."</v>
<v n="20">Men naturligtvis fanns det sådana som inte ville lyssna utan lämnade en del kvar till morgonen därpå. Men då var det fullt av mask och luktade fruktansvärt illa, och Mose blev arg på dem.</v>
<v n="21">På detta sätt samlade de mat varje morgon, varje hushåll efter sitt behov, och när solen steg allt högre fram på dagen, smälte det som var lämnat kvar bort och försvann.</v>
<v n="22">På sjätte dagen samlade de dubbelt så mycket som vanligt, åtta liter i stället för fyra. Ledarna bland folket gick då till Mose och rapporterade detta.</v>
<v n="23">Då talade han om anledningen för dem: "Vi gör detta eftersom Herren har valt morgondagen som vilodag, en Herrens heliga sabbat, när vi ska avstå från att göra våra dagliga sysslor. Gör därför i ordning så mycket ni behöver i dag, och spara det som blir över till i morgon."</v>
<v n="24">Till skillnad från förut var maten nästa morgon färsk. Den luktade gott och det fanns ingen mask i den.</v>
<v n="25">Mose sa: "Detta är er mat för i dag, för detta är Herrens sabbat, och det kommer inte att finnas någon mat alls ute på marken.</v>
<v n="26">Samla alltså mat under sex dagar. Den sjunde dagen är sabbat, och då kommer det inte att finnas någon mat ute på marken."</v>
<v n="27">Några gick ändå ut på sabbaten för att samla mat men de fann ingen.</v>
<v n="28" t="29">"Hur länge tänker detta folk vägra att lyda?" frågade Herren Mose. "Ser de inte att jag ger dem dubbelt så mycket den sjätte dagen, så att det ska vara tillräckligt för två dagar? För Herren har gett er den sjunde dagen som en vilodag. Stanna nu kvar i era tält och gå inte ut för att samla mat på marken den dagen."</v>
<v n="30">Folket vilade alltså den sjunde dagen.</v>
<v n="31">Och folket kallade maten "manna", som betyder: Vad är det? Mannat var vitt som korianderfrö och smakade som bröd med honung.</v>
<v n="32">Mose berättade också för folket att Herren bett dem att bevara en portion manna så att kommande generationer skulle få se det.</v>
<v n="33">Därför sa han till Aron att skaffa en kruka och hälla upp några liter manna i den och placera det på en helig plats.</v>
<v n="34">Aron gjorde så, precis enligt Herrens order till Mose, och han ställde mannat bredvid arken i tabernaklet.</v>
<v n="35">Under fyrtio år åt Israels barn manna, ända tills de kom in i Kanaans land, där det fanns säd att äta.</v>
<v n="36">Krukan som användes för att mäta upp mannat rymde omkring tre och en halv liter.</v>
</c>
<c n="17">
<v n="1">Nu lämnade folket på Guds befallning öknen Sin och vandrade i etapper till Refidim. Men när de kom fram dit, fanns det inte något vatten att dricka.</v>
<v n="2">Då började folket bråka med Mose. "Ge oss vatten!" gnällde de."Sluta nu", sa Mose. "Tänker ni sätta Guds tålamod på prov igen?"</v>
<v n="3">Men plågade av sin törst fortsatte de att klaga. "Varför förde du oss ut ur Egypten, så att vi skulle behöva dö här med våra barn och vår boskap?"</v>
<v n="4">Då frågade Mose Herren: "Vad ska jag göra? De är ju färdiga att stena mig."</v>
<v n="5" t="6">Herren sa till Mose: "Tag med dig de äldste i Israel och för ut folket till berget Horeb. Du ska ha din stav i handen. Jag ska möta dig där vid klippan. Slå på den med din stav, samma stav som du slog på Nilens vatten med. Då ska vatten komma fram, så att alla kan få dricka!" Mose gjorde som han hade blivit tillsagd, och vatten strömmade ut ur klippan.</v>
<v n="7">Mose kallade platsen Massa, som betyder frestelse. Ibland har den kallats Meriba, som betyder bråk, för det var där folket bråkade med Gud och frestade honom genom att säga: "Tänker Herren ta hand om oss eller inte?"</v>
<v n="8">Vid Refidim kom amalekiterna emot dem.</v>
<v n="9">Mose beordrade då Josua att kalla samman en grupp män till strid.Mose sa till honom: "I morgon kommer jag att stå på bergets topp med Guds stav i min hand."</v>
<v n="10">Josua och hans män gick alltså ut för att besegra amalekiterna. Under tiden gick Mose, Aron och Hur upp på berget.</v>
<v n="11">Så länge Mose orkade hålla upp staven i sina händer hade Israel övertaget, men när han lät händerna sjunka ryckte amalekiterna fram.</v>
<v n="12">Till slut blev Mose så trött i armarna att han inte orkade hålla staven längre. Då rullade Aron och Hur fram en sten som han kunde sitta på, och sedan stod de på var sin sida om honom och höll upp hans armar ända till solnedgången.</v>
<v n="13">Resultatet blev att Josua och hans män besegrade amalekiterna!</v>
<v n="14">Herren sa till Mose: "Skriv ner det här i en bok, så att man alltid kan minnas det, och övertyga Josua om att jag ska utplåna varje spår av Amalek."</v>
<v n="15" t="16">Och Mose byggde ett altare där och kallade det: Herren är mitt segerbanér."Låt oss höja Herrens banér!" sa Mose. "Herren ska strida mot Amalek, från generation till generation."</v>
</c>
<c n="18">
<v n="1">Snart fick Moses svärfar Jetro, prästen i Midjan, höra talas om alla de underbara saker som Herren hade gjort för sitt folk och för Mose, och hur Herren hade fört dem ut ur Egypten.</v>
<v n="2">Då tog Jetro med sig Moses hustru Sippora, som denne tidigare hade skickat hem,</v>
<v n="3">och Moses söner Gersom och Elieser. Gersom betyder "främling", för Mose hade sagt vid hans födelse: "Jag har vandrat omkring i ett främmande land."</v>
<v n="4">Elieser betyder "Gud är min hjälp". När han föddes sa Mose: "Mina förfäders Gud har varit min hjälpare och räddat mig undan Faraos svärd."</v>
<v n="5" t="6">De hann upp israeliterna när Mose och folket hade slagit läger vid berget Sinai."Din svärfar Jetro har kommit för att hälsa på dig", sa man till Mose. "Han har med sig din fru och era två pojkar."</v>
<v n="7">Då gick Mose ut för att träffa sin svärfar, och han hälsade mycket hjärtligt på honom. Sedan gick de in i Moses tält för att fortsätta samtalet.</v>
<v n="8">Mose berättade för sin svärfar om allt som hade hänt och vad Herren hade gjort mot Farao och egyptierna för att befria Israel. Han berättade också om alla de problem som de stött på under vägen och om hur Herren hade hjälpt dem i allt.</v>
<v n="9">Jetro blev mycket glad när han fick höra om allt som Herren hade gjort för Israel och hur han hade hjälpt dem att komma ut ur Egypten.</v>
<v n="10">"Lovad vare Herren", sa Jetro, "han som har räddat er från egyptierna och Farao och bevarat Israel.</v>
<v n="11">Nu förstår jag att Herren är större än alla andra gudar, eftersom han har kunnat befria sitt folk från de stolta och grymma egyptierna."</v>
<v n="12">Jetro offrade till Gud, och sedan kom Aron och ledarna i Israel för att träffa honom, och allesammans deltog de i offermåltiden inför Gud.</v>
<v n="13">Dagen därpå satte sig Mose ner för att tjäna som folkets domare, och från morgonen ända till sena kvällen kom människor till honom för att lägga fram sina problem.</v>
<v n="14">När Moses svärfar såg hur mycket av hans tid som gick åt till detta sa han: "Varför försöker du klara av allt det här själv? De får ju stå och vänta hela dagen på att få hjälp."</v>
<v n="15" t="16">"Jo, därför att folket kommer till mig med sina delade meningar och vill veta vad som är Guds vilja", svarade Mose sin svärfar. "Jag är deras domare och avgör vem som har rätt och vem som har fel, och så undervisar jag dem om Guds lagar och tillämpar dem i deras fall."</v>
<v n="17">"Det där är inte bra!" förklarade svärfadern.</v>
<v n="18">"Du sliter ut dig själv, och folket blir uttröttat. Det är alldeles för mycket för dig att sköta själv.</v>
<v n="19" t="20">Nu ska jag ge dig ett gott råd, och Herren kommer att välsigna dig: Du ska vara folkets representant inför Gud och lägga fram deras ärenden inför honom. Sedan ska du tala om hans svar för dem och undervisa dem om Guds lagar och vilka principer man ska följa i livet.</v>
<v n="21">Sedan ska du försöka få tag i lämpliga män, som är ärliga och pålitliga och som inte tar emot mutor. Dem ska du utse till domare, somliga för tusen personer, andra för hundra, andra för femtio och andra för tio personer.</v>
<v n="22">Låt dessa vara ansvariga domare för folket. Om det är något som är mycket betydelsefullt eller komplicerat, så kan de komma till dig med det, men alla mindre frågor ska de själva ta hand om. Det blir lättare för dig om ni hjälps åt.</v>
<v n="23">Om du följer det här rådet, och Herren går med på det, kan du bättre klara av uppgiften att vara folkets ledare, och då kommer det också att vara frid och harmoni i lägret."</v>
<v n="24">Mose lyssnade till sin svärfars råd och följde hans förslag.</v>
<v n="25">Han valde ut dugliga män från hela Israel och satte dem till ledare över folket, över tusen, hundra, femtio eller tio.</v>
<v n="26">De skulle alltid finnas till hands för att skipa rättvisa. De svårare fallen förde de fram inför Mose, men allt annat tog de själva hand om.</v>
<v n="27">Moses svärfar återvände så småningom tillbaka till sitt land.</v>
</c>
<c n="19">
<v n="1">Israeliterna nådde fram till Sinais öken på dagen tre månader efter det att de hade lämnat Egypten.</v>
<v n="2" t="3">Sedan de brutit upp från Refidim, kom de till foten av berget Sinai och slog läger där. Mose gick upp på berget för att vara inför Gud, och han hörde Guds röst säga:"Detta ska du meddela Israels folk:</v>
<v n="4">'Ni har sett allt jag gjorde med egyptierna, och hur jag som en örn har burit er på mina vingar för att föra er till mig.</v>
<v n="5">Om ni nu vill lyda mig och hålla er del av överenskommelsen mellan oss, så ska ni vara mitt folk bland alla andra folk på jorden, för hela jorden är min.</v>
<v n="6">Och ni ska vara ett kungarike av präster åt Gud, ett heligt folk.'"</v>
<v n="7">Mose vände tillbaka från berget och sammankallade alla ledarna bland folket och talade om för dem vad Herren hade sagt.</v>
<v n="8">Alla var fullständigt eniga och svarade: "Vi ska göra allt som han begär av oss." Mose meddelade Herren folkets svar.</v>
<v n="9">Då sa Herren till Mose: "Jag ska komma till dig i ett mörkt moln, så att folket kan höra mig när jag talar med dig, och sedan kommer de alltid att tro dig.</v>
<v n="10">Gå nu ner och förbered folket på mitt besök. Invig dem i dag och i morgon, och säg åt dem att tvätta sina kläder.</v>
<v n="11">I övermorgon ska jag sedan stiga ner på berget Sinai inför deras ögon.</v>
<v n="12">Sätt upp en gränslinje som folket inte får passera och säg till dem: 'Ni får inte gå upp på berget eller gå över gränslinjen. Den som gör det ska dö.</v>
<v n="13">Ingen hand ska röra vid syndaren, utan denne ska stenas eller skjutas till döds med pilar. Detta gäller både människor och djur. Håll er borta från berget, tills ni hör en lång, utdragen ton från jubelhornet. Då får ni samlas vid foten av berget.'"</v>
<v n="14">Mose gick då ner till folket och förberedde dem för mötet, och de tvättade sina kläder.</v>
<v n="15">Han sa till dem: "Förbered er och rena er nu för att möta Herren om två dagar, och tänk på att ni inte får ha sexuellt umgänge under denna reningstid."</v>
<v n="16">På tredje dagens morgon utbröt ett väldigt åskväder. Ett stort moln sänkte sig över berget, och det hördes en lång, utdragen ton som från en basun. Folket bävade.</v>
<v n="17">Mose ledde då ut dem från lägret för att möta Gud vid foten av berget.</v>
<v n="18">Hela Sinais berg var täckt av rök, eftersom Herren steg ner på det i eld. Röken bolmade upp mot skyn, precis som från en smältugn, och hela berget darrade som under en jordbävning.</v>
<v n="19">Basunljudet blev allt starkare. Mose talade med Herren, och Herren svarade med hög röst.</v>
<v n="20">Herren steg ner på bergets topp och kallade upp Mose till sig.</v>
<v n="21">Herren sa till Mose: "Gå tillbaka och varna folket för att överträda gränslinjen. De får inte komma upp här för att se Gud, för då ska många dö.</v>
<v n="22">Till och med prästerna måste rena sig, för att Herren inte ska förgöra dem."</v>
<v n="23">"Men folket kan inte komma upp på berget", invände Mose. "Du sa att de inte fick det, och du sa till mig att dra en gräns runt berget, som de inte fick överskrida, därför att området innanför den tillhör Gud."</v>
<v n="24">Men Herren sa: "Gå ner nu och kom sedan tillbaka tillsammans med Aron, men låt inte prästerna och folket gå över gränsen eller försöka att komma hit upp, för då måste jag döda dem."</v>
<v n="25">Mose gick då tillbaka ner till folket och påminde dem om vad Gud hade sagt.</v>
</c>
<c n="20">
<v n="1" t="2">Och Gud sa: "Jag är Herren din Gud, som befriade dig från slaveriet i Egypten.</v>
<v n="3">Du ska inte tillbe några andra gudar än mig.</v>
<v n="4">Du ska inte göra några avgudar, inte göra några bilder som föreställer djur, fåglar eller fiskar.</v>
<v n="5">Du ska inte tillbe eller tjäna sådana, för jag, Herren din Gud, är en Gud som inte vill dela din tillbedjan med andra gudar!När jag straffar folket för deras synder och när man hatar mig, låter jag straffet drabba också barn, barnbarn och barnbarnsbarn.</v>
<v n="6">Men jag slösar min kärlek över dem i tusentals generationer, när man älskar mig och lyder mina befallningar.</v>
<v n="7">Du ska inte missbruka Herrens namn. Den som gör det ska inte undgå att bli straffad.</v>
<v n="8">Kom ihåg att betrakta sabbaten som en helig dag.</v>
<v n="9">Sex dagar i veckan är till för dina dagliga göromål och ditt vanliga arbete,</v>
<v n="10">men den sjunde dagen är en ledig dag, som du ska vila på inför Herren, din Gud. På den dagen får du inte utföra något som helst arbete, och inte heller får din son, dotter eller tjänare, vare sig man eller kvinna, eller din boskap eller de som bor som främlingar ibland er göra det.</v>
<v n="11">På sex dagar skapade nämligen Herren himlen, jorden och havet och allt som finns där, men på den sjunde dagen vilade han. Därför välsignade han sabbatsdagen och avskilde den som en helig dag.</v>
<v n="12">Hedra dina föräldrar, så ska du få ett långt och härligt liv i det land som Herren, din Gud, ger dig.</v>
<v n="13">Du ska inte döda.</v>
<v n="14">Du ska inte begå äktenskapsbrott.</v>
<v n="15">Du ska inte stjäla.</v>
<v n="16">Du ska inte ljuga.</v>
<v n="17">Du ska inte vara avundsjuk på din granne för vad han äger, eller ha begär till hans hustru, slavar, oxar, åsnor eller någonting annat som han har."</v>
<v n="18">Allt folket såg eldslågorna och röken som steg upp från berget, och de hörde dundret och det långa basunljudet där de stod på avstånd och darrade av rädsla.</v>
<v n="19">De sa till Mose: "Tala nu om för oss vad Gud säger, och vi ska lyda, men låt inte Gud tala direkt till oss, för då kanske vi dör."</v>
<v n="20">"Var inte rädda", sa Mose till dem. "Gud vill på det här sättet visa sin fruktansvärda makt, så att ni från och med den här dagen ska akta er för att synda mot honom!"</v>
<v n="21">Folket stod alltså kvar på avstånd medan Mose gick in i det täta, mörka molnet där Gud var.</v>
<v n="22">Herren sa till Mose att han skulle vara Guds talesman inför folket och säga till dem: "Ni har själva varit vittnen till att jag talat till er från himlen.</v>
<v n="23">Kom nu ihåg att ni inte får tillverka eller tillbe avgudar av silver eller guld eller någonting annat!</v>
<v n="24">Det altare du reser åt mig ska vara enkelt och uppbyggt av jord. Frambär dina offer till mig på det, dina brännoffer och tackoffer av får eller oxar. Men bygg altaren bara där jag säger att du ska göra det. Då ska jag komma dit och välsigna dig.</v>
<v n="25">Du kan också göra altaren av sten, men om du gör det ska du bara använda ohuggen sten. Om du använder något verktyg på stenen för att forma den, gör du den olämplig för mitt altare.</v>
<v n="26">Och du ska inte heller göra en trappa upp till altaret. Om du gör det kanske kläderna inte döljer din nakenhet när du går upp, och det kan Herren inte acceptera.</v>
</c>
<c n="21">
<v n="1">Här följer ytterligare lagar som du ska förelägga dem:</v>
<v n="2">Om du köper en hebreisk slav ska han arbeta sex år, men under det sjunde året ska han sedan bli fri och inte behöva betala något för det.</v>
<v n="3">Om han lät sälja sig som slav innan han gifte sig och sedan har gift sig, ska han ges fri ensam, men om han var gift innan han blev slav, ska hans fru bli fri samtidigt med honom.</v>
<v n="4">Om hans herre gav honom en hustru medan han var slav och de har söner och döttrar, ska hustrun och barnen fortfarande vara slavar och mannen ensam blir fri.</v>
<v n="5">Om mannen förklarar att han hellre stannar hos sin herre, sin hustru och sina barn än att bli fri,</v>
<v n="6">då ska hans herre föra honom fram inför domarna och i allas åsyn borra en syl genom hans öra. Därefter är mannen hans slav för livet.</v>
<v n="7">Om en man säljer sin dotter som slavinna, ska hon inte bli fri efter sex år, som männen blir.</v>
<v n="8">Om mannen som köpte henne och har avsett att ta henne till hustru inte tycker om henne, ska han låta köpet gå tillbaka. Han får inte sälja henne till en utlänning, eftersom han behandlat henne illa genom att inte hålla vad han lovat.</v>
<v n="9">Om han låter sin son förlova sig med en judisk slavinna, ska han inte längre behandla henne som slav utan som sin egen dotter.</v>
<v n="10">Om sonen gifter sig med henne och sedan tar sig ytterligare en hustru, får han inte minska den förstas rätt till mat eller kläder eller äktenskapliga rättigheter.</v>
<v n="11">Om han sviker henne i något av detta, ska han låta henne bli fri utan ersättning.</v>
<v n="12">Den som skadar en man till döds ska själv dödas.</v>
<v n="13">Men om det är en olyckshändelse, något som jag låter ske, då ska jag visa en plats dit han kan fly.</v>
<v n="14">Om någon anfaller en annan med list i avsikt att döda honom ska du gripa honom, även om han befinner sig vid mitt altare, och döda honom.</v>
<v n="15">Den som misshandlar sin far eller mor ska straffas med döden.</v>
<v n="16">En kidnappare ska straffas med döden, vare sig hans offer finns kvar hos honom eller han sålt det som slav.</v>
<v n="17">Den som förbannar sin far eller mor ska också dömas till döden.</v>
<v n="18">Om två män slåss och den ene slår den andre med en sten eller med knytnäven så att den slagne måste ligga till sängs, men inte dör,</v>
<v n="19">och om han sedan blir så bra att han kan gå igen med hjälp av käpp, ska mannen som slog honom gå fri från straff men betala honom för den tid han förlorat, till dess han blir fullt frisk. Han ska också betala kostnaderna för hans vård.</v>
<v n="20">Den som misshandlar sin slav till döds, vare sig slaven är man eller kvinna, ska straffas.</v>
<v n="21">Men om slaven är på benen efter några dagar, ska mannen inte straffas, eftersom det ju var hans egendom.</v>
<v n="22">Om två män slåss och då råkar stöta till en gravid kvinna, så att hon får missfall men själv inte dör, då ska mannen som skadade henne betala vad hennes man begär och domaren fastställer.</v>
<v n="23">När en skada tillfogas en annan och personen ifråga dör, ska den som förorsakade detta också dö.</v>
<v n="24">Öga ska ges för öga, tand för tand, hand för hand, fot för fot,</v>
<v n="25">brännskada för brännskada, sår för sår, blåmärke för blåmärke.</v>
<v n="26">Om en man skadar sin slavs eller slavflickas öga så att ögat blir blint, ska slaven friges som ersättning för ögat.</v>
<v n="27">Och om hans herre slår ut en tand på honom, ska han också bli fri som betalning för tanden.</v>
<v n="28">Om en oxe stångar en man eller kvinna till döds ska oxen stenas, men köttet får inte ätas. Oxens ägare ska inte straffas,</v>
<v n="29">såvida inte oxen är känd för att tidigare ha stångats och trots detta inte hållits under kontroll. Om det är så ska oxen stenas, och dess ägare ska också dödas.</v>
<v n="30">Men den dödade mannens anhöriga får acceptera böter i stället, och då fastställer domaren summan.</v>
<v n="31">Samma lag gäller om oxen stångar en pojke eller en flicka.</v>
<v n="32">Men om oxen stångar en slav, vare sig det gäller man eller kvinna, ska slavens herre ha trettio silvermynt i ersättning och oxen ska stenas.</v>
<v n="33">Om någon gräver en brunn och inte täcker över den, och en oxe eller en åsna faller i den,</v>
<v n="34">ska brunnens ägare betala full ersättning till djurets ägare, och den förre får behålla den döda kroppen.</v>
<v n="35">Om någons oxe stångar en annans oxe så att den dör, ska den levande oxen säljas. Pengarna delas mellan ägarna och de får också hälften var av den dödade oxens kropp.</v>
<v n="36">Men om oxen varit känd för att tidigare ha stångats och dess ägare ändå inte haft uppsikt över den, ska han ge full ersättning för den ihjälstångade oxen och får behålla den döda kroppen.</v>
</c>
<c n="22">
<v n="1">Om någon stjäl en oxe eller ett får, som han sedan slaktar eller säljer, ska han betala fem oxar för varje oxe han stulit och fyra får för varje stulet får.</v>
<v n="2">Om en tjuv blir tagen på bar gärning och dödas, när han håller på att bryta sig in i ett hus, förklaras inte den som dödat honom skyldig om det hände i mörker.</v>
<v n="3">Men om det sker i dagsljus, måste det betraktas som mord.Om en tjuv avslöjas ska han ge full ersättning, och om han inte har någonting att betala med, måste han säljas som slav för att så betala sin skuld.</v>
<v n="4">Om ett stulet djur, vare sig det är en oxe, åsna eller ett får, hittas levande hos tjuven, ska han ge dubbel ersättning.</v>
<v n="5">Om någon med flit låter sina djur gå lösa och beta på en annans åker eller släpper in dem i någon annans vingård, ska han betala för all skada genom att ge ägaren av åkern eller vingården det bästa av sin egen skörd.</v>
<v n="6">Om elden kommer lös så att sädeskärvarna eller den oskurna säden bränns upp, ska den som vållat branden ge full ersättning.</v>
<v n="7">Om någon överlämnar pengar eller varor till förvaring hos någon annan och det blir stulet, ska tjuven betala dubbel ersättning om man får fast honom.</v>
<v n="8">Men om man inte får fast tjuven, ska den som fått hand om värdesakerna föras fram inför Gud, för att man ska få reda på om det är han själv som är tjuven.</v>
<v n="9">Alltid när en oxe, en åsna, ett får, kläder eller något annat har förlorats, för att senare återfinnas hos någon som förnekar att han stulit det, ska båda parter föras fram inför Gud. Den som Gud förklarar skyldig ska betala det dubbla värdet till den andre.</v>
<v n="10">Om någon ber sin granne att ta hand om en åsna, en oxe, ett får eller något annat djur som han äger, och detta dör, skadas eller försvinner och det inte finns några vittnen som kan tala om vad som hänt,</v>
<v n="11">måste grannen avlägga en ed att han inte har stulit det, och ägaren måste tro honom. Ersättning ska inte betalas ut.</v>
<v n="12">Men om djuret, eller vad slags tillhörighet det nu är, har stulits, ska den som haft ansvar för det betala ersättning till ägaren.</v>
<v n="13">Om det är ett djur och det har rivits ihjäl, ska han kunna visa upp djurkroppen som bevis, och behöver då inte ersätta skadan.</v>
<v n="14">Om någon lånar ett djur av en annan, och det blir skadat eller dödat och ägaren inte är där just då, måste mannen som lånat det betala full ersättning.</v>
<v n="15">Men om ägaren är närvarande behöver han inte betala, och om han har hyrt det behöver han inte heller betala det. Ägaren får då stå för sådana risker.</v>
<v n="16">Om någon förför en flicka som inte är förlovad och ligger med henne, ska han betala den vanliga brudgåvan för henne och ta henne till hustru.</v>
<v n="17">Men om hennes far vägrar honom att gifta sig med henne, ska han ändå ge den penningsumma som man brukar få betala för en brud.</v>
<v n="18">En häxa ska du inte låta leva.</v>
<v n="19">Den som har sexuellt umgänge med ett djur ska straffas med döden.</v>
<v n="20">Den som offrar till någon annan gud än Herren ska dödas.</v>
<v n="21">Utlänningar ska ni inte förtrycka. Kom ihåg att ni själva har varit främlingar i Egypten.</v>
<v n="22">Ni ska inte behandla änkor och föräldralösa illa.</v>
<v n="23">Om ni gör det och de ber till mig om hjälp, ska jag hjälpa dem.</v>
<v n="24">Min vrede kommer då att drabba er, och jag ska låta fienden döda er, så att era hustrur blir änkor och era barn faderlösa.</v>
<v n="25">Om du lånar pengar till någon av dina medbröder som är fattig, så får du inte ta ut ränta av honom, som man gör i vanliga fall.</v>
<v n="26">Om du har tagit din nästas mantel som pant för skulden, måste du lämna tillbaka den till honom före kvällen.</v>
<v n="27">Den är troligen det enda täcke han har, och hur ska han kunna hålla sig varm utan den? Om du inte lämnar tillbaka den och han då ber till mig om hjälp, ska jag lyssna till hans bön och visa nåd mot honom på din bekostnad, för jag har medlidande med honom.</v>
<v n="28">Du ska inte häda Gud, och över era domare och styresmän ska du inte uttala någon förbannelse.</v>
<v n="29">Du ska vara noga med att ge mig en tiondel av din skörd och ditt vin och att ge lösesumma för din äldste son.</v>
<v n="30">Beträffande det förstfödda av din boskap ska du göra så att du ger det till mig på den åttonde dagen, sedan det under sju dagar har varit tillsammans med modern.</v>
<v n="31">Ni är heliga. Ni är mitt utvalda folk och ni ska inte äta kött av ett djur som dödats av rovdjur. Kasta det till hundarna.</v>
</c>
<c n="23">
<v n="1">Sprid inte osanna rykten. Försvara inte en orättfärdig man genom att vittna till hans fördel.</v>
<v n="2" t="3">Följ inte med strömmen när det gäller sådant som är ont. När du ska vittna i någon sak, så böj dig inte för majoriteten och utforma inte ditt vittnesmål till någons fördel av det skälet att han råkar vara fattig.</v>
<v n="4">Om du ser en oväns oxe eller åsna, som har sprungit bort, ska du leda den tillbaka till dess ägare.</v>
<v n="5">Om du ser att din ovän försöker få sin åsna att resa sig när hon dignar under en tung börda, ska du inte bara gå vidare utan stanna och hjälpa honom.</v>
<v n="6">Vägra inte den fattige rättvisa.</v>
<v n="7">Akta dig för att anklaga någon falskt. Låt inte en oskyldig dömas till döden. Sådant kan jag aldrig acceptera.</v>
<v n="8">Ta inte mutor, för det gör att du inte kan se klart. Mutor skadar den rättfärdiges sak.</v>
<v n="9">Förtryck inte främlingar. Ni vet ju själva hur ni hade det i Egypten.</v>
<v n="10">Beså dina åkrar och bärga din skörd under sex år,</v>
<v n="11">men låt jorden vila och ligga i träda under det sjunde året. Låt då de fattiga bland folket ta vara på den säd som möjligen kommer upp, och lämna resten åt djuren. Samma sak gäller för dina vingårdar och olivplanteringar.</v>
<v n="12">Arbeta bara i sex dagar och vila den sjunde. Det ska du göra för att ge din oxe och din åsna lite vila. Detta gäller även för folket i ditt hus, för dina tjänare och gäster.</v>
<v n="13">Var noga med att följa alla dessa förordningar, och kom ihåg att aldrig nämna avgudars namn.</v>
<v n="14">Varje år ska du fira tre högtider till min ära.</v>
<v n="15">Den första är det osyrade brödets högtid, när du inte ska äta bröd som jäst under sju dagar, precis som jag tidigare sagt till dig. Denna högtid ska återkomma varje år i april, den månad då du lämnade Egypten, och då måste alla frambära ett offer till mig.</v>
<v n="16">Sedan ska du fira skördehögtid genom att ge mig det första av din skörd. Du ska också hålla högtid när du bärgar in det sista av skörden.</v>
<v n="17">Vid dessa tre tillfällen ska alla män i Israel gå fram inför Gud.</v>
<v n="18">Inget offerblod får frambäras tillsammans med något som är jäst. Det feta av offret får inte lämnas kvar till följande morgon.</v>
<v n="19">Varje gång du skördar, ska du välja ut det bästa av första dagens skörd och offra det till Herren, din Gud.Koka inte en killing i dess moders mjölk.</v>
<v n="20">Ja, jag ska sända en ängel framför dig, som tryggt och säkert ska leda dig till det land som jag har ställt i ordning åt dig.</v>
<v n="21">Var noga med att följa alla hans föreskrifter, och sätt dig inte upp emot honom, för han kommer inte att se mellan fingrarna med dina synder. Han representerar mig, och han bär mitt namn.</v>
<v n="22">Men om du lyder honom och följer alla mina föreskrifter, så ska jag vara en fiende för dina fiender.</v>
<v n="23">Min ängel ska nämligen gå framför dig och föra dig in i amoreernas, hetiternas, perisseernas, kananeernas, hiveernas och jebuseernas land, och jag ska utplåna dessa folk inför dina ögon.</v>
<v n="24">Ni ska inte tillbe deras gudar eller på något sätt offra till dem, och ni får inte följa deras hedniska exempel. Ni ska besegra dem i grunden och bryta ner alla deras avgudabilder.</v>
<v n="25">Det är Herren, er Gud, ni ska tjäna. Då kommer han att välsigna er med mat och med vatten och hålla all sjukdom borta från er.</v>
<v n="26">Det ska inte förekomma missfall i landet eller finnas kvinnor som inte kan få barn, och jag ska låta er få leva ett långt liv.</v>
<v n="27">Herren ska injaga skräck i folken som bor i de länder som ni kommer till, och de ska fly för er,</v>
<v n="28">och jag ska sända getingar framför er, som ska jaga bort hiveerna, kananeerna och hetiterna.</v>
<v n="29">Men jag ska inte göra allt detta på ett och samma år, för då skulle landet bli en öken och de vilda djuren bli alltför många.</v>
<v n="30">Sakta men säkert ska jag driva bort dem, tills ni blivit så många att ni kan befolka hela landet.</v>
<v n="31">Jag ska utöka landets gränser från Röda havet till filisteernas kust, och från öknen i söder till floden Eufrat. Jag ska låta er besegra dem som nu bor där, så att de flyr för er.</v>
<v n="32">Ni får inte ingå förbund med dem, så att de förleder er till synd och att tillbe falska gudar.</v>
<v n="33">Låt dem inte få bo kvar bland er. Jag vet nämligen att de då kommer att få er att synda och tillbe falska gudar, och det skulle vara en stor olycka för er."</v>
</c>
<c n="24">
<v n="1">Sedan sa Herren till Mose: "Kom hit upp tillsammans med Aron, Nadab 	och Abihu och sjuttio av de äldste i Israel. Alla utom Mose, ska tillbe på avstånd.</v>
<v n="2">Mose ensam ska komma nära Herren, och kom ihåg att ingen av det övriga folket får komma upp på berget."</v>
<v n="3">Mose meddelade folket alla de lagar och föreskrifter som Gud hade gett honom, och hela folket svarade med en mun: "Vi ska lyda alla dessa lagar."</v>
<v n="4">Mose skrev ner lagarna, och tidigt följande morgon byggde han ett altare vid bergets fot. Det fanns tolv pelare runt altaret, som representerade de tolv stammarna i Israel.</v>
<v n="5">Därefter skickade han några unga män att frambära brännoffer och tackoffer till Herren.</v>
<v n="6">Mose tog hälften av blodet från offerdjuren och hällde det i skålar. Den andra hälften stänkte han på altaret.</v>
<v n="7">Han läste för folket ur boken han hade skrivit, förbundsboken som innehöll Guds befallningar och lagar. Och folket sa ännu en gång: "Vi lovar att lyda och följa dessa lagar och föreskrifter."</v>
<v n="8">Då tog Mose blod från skålarna och stänkte på folket och sa: "Detta blod bekräftar och beseglar det förbund Herren har ingått med er genom att han gett er de här lagarna."</v>
<v n="9">Och Mose, Aron, Nadab, Abihu och sjuttio av de äldste gick upp på berget.</v>
<v n="10">De såg Israels Gud, och under hans fötter var det som ett golv av safirer, så klart som själva himlen.</v>
<v n="11">Men fastän de äldste hade sett Gud, lät han dem inte dö. Efter sin upplevelse åt och drack de tillsammans.</v>
<v n="12">Herren sa till Mose: "Kom upp till mig här på berget och stanna kvar tills jag ger dig lagen och budorden, som jag har skrivit ner på stentavlor för att du ska kunna undervisa folket från dem."</v>
<v n="13">Då lämnade Mose och hans medhjälpare Josua dem, och Mose gick upp på Guds berg.</v>
<v n="14">Innan Mose gick hade han sagt till de äldste: "Stanna kvar här och vänta på oss tills vi kommer tillbaka. Om det blir några problem medan jag är borta, så vänd er till Aron och Hur."</v>
<v n="15">Berget var höljt i ett moln när Mose gick upp på det</v>
<v n="16">och Herrens härlighet vilade över berget Sinai, och molnet täckte det i sex dagar. Den sjunde dagen kallade Gud på Mose från molnet.</v>
<v n="17">Israeliterna såg Herrens härlighet som en förtärande eld.</v>
<v n="18">Mose fortsatte uppåt tills han omslöts av molnet och han stannade där uppe i fyrtio dygn.</v>
</c>
<c n="25">
<v n="1">Herren sa till Mose:</v>
<v n="2" t="7">"Säg till folket att var och en som i sitt hjärta känner sig manad till det får som offer ge mig något av detta:Guld, silver eller koppar, mörkblått, purpurrött, rosenrött eller vitt garn, fint linne, gethår, rödfärgade fårskinn och getskinn, akacieträ, olja till ljusstaken, kryddor till smörjelseoljan och till den välluktande rökelsen.Onyxstenar och infattningsstenar till efoden och bröstskölden.</v>
<v n="8">Jag vill nämligen att Israels folk ska göra ett heligt tempel åt mig, där jag kan bo bland dem.</v>
<v n="9">Denna helgedom ska vara ett tält, ett tabernakel. Jag ska visa er exakt hur det ska tillverkas och inredas.</v>
<v n="10">Av akacieträ ska ni göra en kista, arken. Den ska vara 125 centimeter lång, 75 centimeter bred och 75 centimeter hög.</v>
<v n="11">Drag över insidan och utsidan med rent guld och gör en rand av guld runt omkring den.</v>
<v n="12">Sedan ska du gjuta fyra ringar av guld som du fäster vid kistans fötter, två på var sida.</v>
<v n="13" t="14">Du ska göra stänger av akacieträ, överdragna med guld, som du ska skjuta in i ringarna på kistans sidor, så att man kan bära den med dem.</v>
<v n="15">Stängerna ska sitta kvar i ringarna och får inte dras ut ur dem.</v>
<v n="16">I arken ska du lägga stentavlorna med budorden, som jag ska ge dig.</v>
<v n="17">Och du ska göra ett lock av rent guld, 125 centimeter långt och 75 centimeter brett. Detta är benådningsplatsen.</v>
<v n="18">Gör sedan två keruber. Använd hamrat guld, och placera dem vid de båda ändarna av benådningsplatsen för era synder.</v>
<v n="19">En kerub ska sitta vid den ena änden och en vid den andra, och du ska göra dem i ett stycke med locket.</v>
<v n="20">Keruberna ska ha ansiktena vända mot varandra och se ner på benådningsplatsen, och de ska ha sina vingar utbredda över den.</v>
<v n="21">Placera locket ovanpå kistan och lägg stentavlorna som jag ska ge dig i denna ark.</v>
<v n="22">Detta ska bli vår mötesplats. Jag ska tala med dig från benådningsplatsen mellan keruberna. Och arken ska innehålla lagarna för mitt förbund. Där ska jag kungöra mina befallningar till Israels folk för dig.</v>
<v n="23">Gör sedan ett bord av akacieträ, en meter långt, en halv meter brett och 75 centimeter högt.</v>
<v n="24">Det ska du dra över med rent guld och göra en guldkant runtom.</v>
<v n="25">Och du ska göra en list som är tio centimeter bred runt bordet och överdra den med guld.</v>
<v n="26" t="27">Gör sedan fyra ringar av rent guld och sätt dem i de fyra hörnen vid benen alldeles intill listen. Ringarna ska vara för stänger att bära bordet med.</v>
<v n="28">Gör stängerna av akacieträ, överdragna med guld.</v>
<v n="29">Gör också fat, skålar, bägare och kannor av rent guld för drickoffret,</v>
<v n="30">och låt alltid skådebröden ligga synliga på bordet inför mig.</v>
<v n="31">Gör också en ljusstake av rent, hamrat guld. Hela ljusstaken ska vara gjord i ett enda stycke: fot, stam, grenar och utsmyckningar med blad, knoppar och blommor.</v>
<v n="32" t="33">Från stammen ska tre armar gå ut på vardera sidan. Varje arm ska dekoreras med tre mandelblommor.</v>
<v n="34" t="35">Stammen ska dekoreras med fyra mandelblommor, en placerad under varje armpar och dessutom en överst på stammen.</v>
<v n="36">Dessa dekorationer och armpar och själva ljusstaken ska vara gjorda i ett enda stycke av rent, hamrat guld.</v>
<v n="37">Till dess armar ska du göra sju lamphållare för olja vända så att de lyser upp platsen framför dig.</v>
<v n="38">Tänger för att trimma vekarna och brickor till dessa ska göras i rent guld.</v>
<v n="39">Du kommer att behöva ungefär femtio kilo rent guld till detta.</v>
<v n="40">Var noga med att göra allt detta efter de förebilder jag har visat dig på berget.</v>
</c>
<c n="26">
<v n="1" t="2">Gör tabernaklet av tio tygvåder, tillverkade av fint vitt garn och av mörkblått, purpurrött och rosenrött garn, fjorton meter långa och två meter breda, med keruber invävda i dem.</v>
<v n="3">Sammanfoga våderna till två långa stycken, vardera bestående av fem våder.</v>
<v n="4" t="5">På vardera styckets ena långsida ska du sätta öglor av mörkblått garn, femtio öglor på var sida mittemot varandra.</v>
<v n="6">Sedan ska du göra femtio hakar av guld och med hjälp av dem foga samman styckena, så att tabernaklet, Guds boning, utgör en helhet.</v>
<v n="7" t="8">Du ska också göra tygvåder av gethår, som ska placeras ovanpå det mönstervävda tyget och täcka det. Du ska göra elva sådana tygvåder, var och en femton meter lång och två meter bred.</v>
<v n="9">Foga ihop fem av dess våder till ett helt stycke och de sex övriga likaså till ett stycke. Den sjätte våden ska vikas dubbel, och en halv meter av den ska hänga framför ingången till det heliga tältet.</v>
<v n="10" t="11">Sätt fast femtio öglor på ena långsidan av vardera stycket och häkta ihop dem med femtio hakar av koppar. På så sätt kommer de båda styckena att utgöra en enhet.</v>
<v n="12" t="13">Gethårstyget på alla fyra sidorna kommer att gå en halv meter utanför det mönstervävda tyget.</v>
<v n="14">Över detta ska du sedan lägga ett överdrag av rödfärgade fårskinn och över detta i sin tur ett överdrag av getskinn.</v>
<v n="15" t="16">Stommen till det heliga tältet ska göras av akacieträ. Varje bräda ska stå upprätt och vara fem meter lång och 75 centimeter bred.</v>
<v n="17" t="18">På varje bräda ska det också finnas två tappar nertill som är förbundna sinsemellan med en list.</v>
<v n="19">Tjugo sådana brädor intill varandra behövs till södra sidan av det heliga tältet. Varje bräda ska ha en sockel av silver, utförd i två stycken, för de två tapparna i brädan.</v>
<v n="20">På norra sidan ska det också vara tjugo brädor</v>
<v n="21">med fyrtio silversocklar, två för varje bräda.</v>
<v n="22">På den västra sidan ska det vara sex brädor</v>
<v n="23">och sedan två vid varje hörn.</v>
<v n="24">Dessa hörnbrädor ska vara dubbla upptill och nertill.</v>
<v n="25">Det ska alltså tillsammans vara åtta brädor på byggnadens baksida, med sexton silversocklar för brädorna, två under varje.</v>
<v n="26" t="27">Sedan ska du göra tvärstänger av akacieträ, fem för de två långsidorna av tältets stomme och fem för baksidan, som vetter mot väster så att brädorna hålls samman.</v>
<v n="28">Den mellersta av dessa stänger, som löper mitt på stommen, två och en halv meter över marken, ska sträcka sig utefter hela väggen.</v>
<v n="29">Drag över brädorna med guld. Ringarna, som sitter fast på brädorna, ska du också göra av guld. Tvärstängerna, som du skjuter in i ringarna, ska du dra över med guld.</v>
<v n="30">Sätt upp tabernaklet på det sätt som jag visade dig på berget.</v>
<v n="31">Du ska också göra ett förhänge av mörkblått, purpurrött, rosenrött och tvinnat vitt garn med keruber invävda.</v>
<v n="32">Häng upp det på fyra stolpar av akacieträ, överdragna med guld och med fyra hakar av guld. Stolparna ska stå på fyra silversocklar.</v>
<v n="33">Häng upp detta förhänge på krokarna, under öglorna och hakarna i takets tyg, och placera arken med stentavlorna, där Guds lag står inskriven, bakom det. Detta förhänge ska skilja det större rummet, det heliga, från det mindre rummet, det allra heligaste.</v>
<v n="34">Och benådningsplatsen, arkens guldlock, ska du ställa i det allra heligaste.</v>
<v n="35">Placera bordet och ljusstaken utanför förhänget mitt emot varandra. Ljusstaken ska stå på den södra sidan och bordet på den norra sidan.</v>
<v n="36">Till ingången av tältet ska du göra ett brokigt draperi av mörkblått, purpurrött, rosenrött och tvinnat vitt garn.</v>
<v n="37">Häng upp detta draperi på fem stolpar av akacieträ överdragna med guld och med krokar av guld, och gjut en sockel av koppar till varje stolpe.</v>
</c>
<c n="27">
<v n="1">Du ska också göra ett altare av akacieträ, två och en halv meter i kvadrat och en och en halv meter högt.</v>
<v n="2">Utforma altaret med horn i de fyra hörnen och drag över alltsammans med koppar.</v>
<v n="3">Askhinkar, skovlar, skålar, eldgafflar och fyrfat ska allesammans göras av koppar.</v>
<v n="4">Sedan ska du göra ett kopparnät med en ring i varje hörn</v>
<v n="5">och sätta det nertill, så att det når upp till mitten av altaret.</v>
<v n="6">För att kunna flytta altaret ska du göra stänger av akacieträ, överdragna med koppar,</v>
<v n="7">som du placerar i ringarna på sidorna av altaret.</v>
<v n="8">Altaret måste vara öppet inuti, gjort av plankor, precis som jag visade dig på berget.</v>
<v n="9" t="10">Du ska göra en förgård till tabernaklet, och förgården ska vara omsluten av förhängen av tvinnat vitt garn. På södra sidan ska förhänget vara femtio meter långt och hållas uppe av tjugo stolpar, som ska passa in i tjugo socklar av koppar. Det ska hänga på stolparna i krokar och band av silver.</v>
<v n="11">På samma sätt ska det vara på den norra sidan, ett femtio meter långt förhänge som hänger på tjugo stolpar på kopparsocklar och med krokar och band av silver.</v>
<v n="12">Västra sidan av förgården ska ha ett förhänge som är tjugofem meter långt med tio stolpar och tio socklar.</v>
<v n="13">Östra sidan ska också vara tjugofem meter.</v>
<v n="14" t="15">På varje sida om ingången ska förhänget vara sju och en halv meter och hållas uppe av tre stolpar på socklar.</v>
<v n="16">Ingången till förgården ska ha ett förhänge som är tio meter långt och gjort av ett mönstrat tyg med mörkblått, purpurrött, rosenrött och tvinnat vitt garn, fäst vid fyra stolpar på socklar.</v>
<v n="17">Alla stolparna runt förgården ska vara försedda med band och krokar av silver och stå på socklar av koppar.</v>
<v n="18">Hela förgården ska vara femtio meter lång och tjugofem meter bred med en inhägnad gjord av ett två och en halv meter högt förhänge av tvinnat vitt garn.</v>
<v n="19">Alla tillbehör vid arbetet i tabernaklet och alla pluggar till detta och till förgården ska göras av koppar.</v>
<v n="20">Säg till Israels folk att komma med ren olivolja, som kan användas för lamporna i tabernaklet, så att de alltid kan brinna.</v>
<v n="21">Aron och hans söner ska sköta om denna heliga låga dag och natt och placera den utanför det förhänge som hänger framför arken. Detta är en lag som alltid ska gälla för Israel.</v>
</c>
<c n="28">
<v n="1">Du ska avskilja din bror Aron och hans söner Nadab, Abihu, Eleasar och Itamar till präster åt mig.</v>
<v n="2">Gör särskilda kläder åt Aron, för att visa att han är avskild åt Gud. Det ska vara vackra kläder som ger värdighet åt hans tjänst.</v>
<v n="3">Uppmana dem som jag har gjort speciellt skickliga som skräddare att göra kläder åt honom som skiljer honom från andra, när han nu ska vara präst åt mig.</v>
<v n="4">Detta ska du låta göra åt honom: en bröstsköld, en efod, en mantel, en vävd tunika, en turban och ett bälte. Du ska också göra kläder åt Arons söner.</v>
<v n="5" t="6">Efoden ska göras av guld och av mörkblått, purpurrött, rosenrött och tvinnat vitt garn i konstvävnad.</v>
<v n="7">Den ska göras i två delar, ett fram- och ett bakstycke, och fästas ihop med två axelstycken som framtill räcker ner till skärpet, där de fästes vid framstycket.</v>
<v n="8">Skärpet, som ska sitta fast vid efoden, ska göras av samma material, guldtrådar och mörkblått, purpurrött, rosenrött och tvinnat vitt garn.</v>
<v n="9">Ta två onyxstenar och rista in namnen på Israels stammar i dem.</v>
<v n="10">Sex namn ska finnas på varje sten så att alla stammar finns med, från den äldsta till den yngsta.</v>
<v n="11">När du graverar in namnen ska du använda samma teknik som när man graverar signetringar. Stenarna ska vara infattade i guld!</v>
<v n="12">Fäst dem vid axlarna på efoden. Aron ska bära Israels barns namn inför Herrens ansikte på sina axlar som en ständig påminnelse.</v>
<v n="13" t="14">Två flätverk av guld ska du låta göra och fästa vid axelstyckena på efodens framsida. Gör också två guldsnoddar och fäst dem vid flätverken.</v>
<v n="15">Sedan ska du göra en bröstsköld av den allra finaste konstvävnad till att användas när Guds vilja ska klargöras. Använd samma slags material: guld och mörkblått, purpurrött, rosenrött och fint tvinnat vitt garn, precis som du använde i efoden.</v>
<v n="16">Bröstskölden ska ha formen av en väska med fyra lika stora sidor.</v>
<v n="17">På den ska du sätta in fyra rader med stenar. I första raden ska det vara en karneol, en topas och en smaragd.</v>
<v n="18">Den andra raden ska innehålla en karbunkel, en safir och en kalcedon och</v>
<v n="19">den tredje en hyacint, en agat och en ametist.</v>
<v n="20">I den fjärde raden sätter du en krysolit, en onyx och en jaspis, och de ska alla vara infattade i guld.</v>
<v n="21" t="24">Varje sten ska representera en av Israels tolv stammar, och namnen ska graveras in som på en signetring.</v>
<v n="25">Sätt fast bröstskölden vid efoden med de två guldsnoddarna som är fästade vid efodens axelstycken. Var och en av dessa snoddar ska med sin andra ände fästas vid en guldring i bröstsköldens övre hörn.</v>
<v n="26">Sedan ska du göra två andra ringar av guld och sätta fast dem i bröstsköldens båda andra hörn och</v>
<v n="27">sedan ytterligare två guldringar som ska sitta på efodens axelstycken vid dess nedre kant, där man fäster ihop den över efodens skärp.</v>
<v n="28">Knyt fast bröstskölden med ett mörkblått snöre som går från dess ringar in i efodens ringar, så att den sitter ovanför efodens skärp och inte lossnar från efoden.</v>
<v n="29">På så sätt ska Aron bära namnen på Israels stammar på bröstskölden över sitt hjärta, när han går in i helgedomen, så att Herren alltid ska bli påmind om dem.</v>
<v n="30">I bröstsköldens ficka ska du lägga urim och tummim, så att Aron bär dem vid sitt hjärta när han behöver dem för att inför Herrens ansikte fatta rätt beslut för folket.</v>
<v n="31">Manteln ska du göra helt av mörkblått tyg</v>
<v n="32">med en öppning för huvudet. Öppningen ska omges av en vävd krage, så att tyget inte går sönder.</v>
<v n="33" t="34">På den nedre kanten av manteln ska du fästa granatäpplen som är gjorda av mörkblått, purpurrött och rosenrött garn, och mellan dessa bjällror av guld runt hela fållen.</v>
<v n="35">Aron ska alltid bära manteln när han går för att göra tjänst inför Herren. Då hörs bjällrorna när han går in i helgedomen inför Herrens ansikte och när han går ut därifrån, för att man ska kunna veta att han inte har dött.</v>
<v n="36">Sedan ska du göra en plåt av rent guld, och på den ska du rista in 'Helgad åt Herren', på samma sätt som man graverar en signetring.</v>
<v n="37" t="38">Plåten ska du fästa med ett mörkblått snöre framtill på Arons turban. Aron ska bära den i pannan och därmed bära den skuld som följer med de gåvor Israels folk frambär. Den ska alltid bäras när han går inför Herren, så att folket ska få förlåtelse och Herren ta emot offren.</v>
<v n="39">Arons tunika ska vävas av fint linnegarn. Väv turbanen på samma sätt. Skärpet ska göras av en konsthantverkare.</v>
<v n="40">Åt Arons söner ska du också göra tunikor, skärp och huvudbindlar, så att man visar dem respekt och vördnad.</v>
<v n="41">Kläd Aron och hans söner med dessa kläder och invig dem till tjänst åt mig genom att smörja deras huvuden med olivolja.</v>
<v n="42">Gör också underkläder av linne åt dem. De ska räcka ner till knäna,</v>
<v n="43">och de ska bära dem när de går in i tabernaklet eller till altaret i helgedomen, för att de inte ska ådra sig skuld och dö. Detta är en lag som alltid ska gälla för Aron och hans söner.</v>
</c>
<c n="29">
<v n="1">När du avskiljer Aron och hans söner ska du göra på följande sätt: ta en ungtjur och två baggar som är helt felfria,</v>
<v n="2">bröd som inte jäst och tunna kakor av sött bröd utan jäst tillsammans med olja och brödskivor smorda med olja. Allt bröd ska bakas av fint vetemjöl.</v>
<v n="3">Lägg brödet i en korg och för fram det tillsammans med tjuren och baggarna.</v>
<v n="4">Vid ingången till tabernaklet ska du tvätta både Aron och hans söner med vatten.</v>
<v n="5">Sätt på Aron hans tunika, mantel, efod och bröstsköld och fäst ihop alltsammans med det konstvävda skärpet.</v>
<v n="6">Sätt turbanen med dess guldplåt på hans huvud och</v>
<v n="7">gjut olja på hans huvud.</v>
<v n="8">Sedan ska du klä hans söner i deras tunikor</v>
<v n="9">med de vävda skärpen och huvudbindlarna. De ska vara mina präster för alltid. Så ska du göra när du avskiljer Aron och hans söner.</v>
<v n="10">Ta sedan ungtjuren och för fram den till tabernaklet. Aron och hans söner ska lägga sina händer på dess huvud,</v>
<v n="11">och du ska slakta den inför Herren där vid ingången till tabernaklet.</v>
<v n="12">Ta lite av tjurens blod och stryk på altarets horn med fingret. Resten av blodet ska du hälla ut bredvid altaret.</v>
<v n="13">Sedan ska du ta allt fett som finns runt inälvorna, leverfettet och njurarna med fettet kring dem, och bränna upp alltsammans på altaret.</v>
<v n="14">Men tjurens kött och hud och allt övrigt ska du bränna upp som ett syndoffer i en eld utanför lägret.</v>
<v n="15" t="16">Därefter ska Aron och hans söner lägga sina händer på huvudet på en av baggarna. Slakta den, samla upp blodet och stänk något av det på altarets alla sidor.</v>
<v n="17">Stycka sedan baggen, skölj inälvorna och fötterna och lägg de olika styckena och huvudet på altaret.</v>
<v n="18">Bränn hela baggen där. Detta är ett brännoffer åt Herren med en behaglig doft, ett eldsoffer.</v>
<v n="19" t="20">Sedan ska du ta den andra baggen, och Aron och hans söner ska lägga sina händer också på dess huvud. Slakta den, ta av baggens blod och stryk på Arons högra örsnibb och likaså på hans söners högra örsnibbar, högra tummar och högra stortår. Resten av blodet ska stänkas ut på altaret runtom.</v>
<v n="21">Ta sedan av blodet från altaret, blanda det med lite smörjelseolja och stänk det på Aron och hans söner och på deras kläder. På så sätt blir de och deras kläder helgade åt Herren.</v>
<v n="22">Därefter tar du det feta från baggen, svansen och fettet som finns runt inälvorna, leverfettet, njurarna med fettet runt dem och det högra lårstycket. (Denna bagge är invigningsbaggen, som offras när Aron och hans söner insätts i ämbetet.)</v>
<v n="23">Du ska också ta ett bröd, en oljebrödskaka och en brödskiva från korgen med det osyrade brödet som ställts fram inför Herren.</v>
<v n="24">Lägg dessa i händerna på Aron och hans söner och låt dem vifta med dem inför Herren som ett offer till honom.</v>
<v n="25">Ta sedan bröden ur deras händer och bränn dem på altaret tillsammans med brännoffret som en välbehaglig lukt inför Herren.</v>
<v n="26">Ta sedan bringan av Arons bagge och vifta med den inför Herren som ett offer. Den får du sedan behålla som din andel.</v>
<v n="27" t="28">Avskilj de delar av invigningsbaggen som ska tillfalla Aron och hans söner, bringan som du viftade med och lårstycket som bars fram. Israels folk ska alltid ge detta åt prästerna som en gåva av sina tackoffer till Herren.</v>
<v n="29">Arons heliga kläder ska hans söner ha efter honom, generation efter generation, att bära när de avskiljs för tjänst.</v>
<v n="30">Den son som blir överstepräst efter Aron ska bära kläderna i sju dagar innan han går in i tabernaklet och gör sin tjänst i helgedomen.</v>
<v n="31">Invigningsbaggens kött ska kokas på en helig plats.</v>
<v n="32">Aron och hans söner ska äta köttet och brödet som finns i korgen vid dörren till tabernaklet.</v>
<v n="33">Bara de får äta av detta som använts vid försoningen, vid deras invigningsceremoni. Ingen annan får äta av det, för allt detta har blivit helgat.</v>
<v n="34">Om något av köttet eller brödet blir kvar till dagen därpå ska det brännas. Det får inte ätas, eftersom det är heligt.</v>
<v n="35">Invig Aron och hans söner i deras tjänst precis så som jag har föreskrivit. Denna avskiljning ska vara i sju dagar.</v>
<v n="36">Varje dag ska du offra en ungtjur som syndoffer till försoning. Rena altaret genom att bringa försoning för det. Häll olivolja över det för att helga det.</v>
<v n="37">Ge försoning för altaret och helga det åt Gud varje dag under sju dagar. Därefter är altaret högheligt, och allt som kommer i beröring med det blir heligt.</v>
<v n="38">Varje dag ska du offra två årsgamla lamm på altaret,</v>
<v n="39">ett på morgonen och ett på kvällen.</v>
<v n="40">Tillsammans med det ena ska du offra tre och en halv liter fint mjöl, blandat med en och en halv liter olja från stötta oliver, samt en och en halv liter vin som drickoffer.</v>
<v n="41">Offra det andra lammet på kvällen tillsammans med mjöl, olja och vin, precis som på morgonen, som ett välluktande brännoffer till Herren.</v>
<v n="42">Detta ska vara ett ständigt dagligt offer inför Herren vid tabernaklets dörr. Där ska jag möta dig och tala till dig.</v>
<v n="43">Där ska jag också möta Israels folk, och tabernaklet ska vara helgat av min härlighet.</v>
<v n="44">Ja, jag ska helga tabernaklet och altaret och Aron och hans söner som är mina tjänare, mina präster.</v>
<v n="45">Och jag ska bo bland Israels folk och vara deras Gud,</v>
<v n="46">och de ska veta att jag är Herren, deras Gud. Jag förde dem ut ur Egypten för att jag skulle kunna bo bland dem, och jag är Herren, deras Gud.</v>
</c>
<c n="30">
<v n="1">Du ska göra ett litet altare av akacieträ, där du kan tända rökelse.</v>
<v n="2">Det ska vara en halv meter långt, en halv meter brett och en meter högt. Altarets horn ska skäras ut i samma stycke som altaret.</v>
<v n="3">Hela altaret, både dess sidor, överdel och horn ska du dra över med guld, och runt altaret ska det finnas en rand av guld.</v>
<v n="4">Nedanför randen på två sidor av altaret ska du göra två guldringar till stänger att bära altaret med.</v>
<v n="5">De ska göras av akacieträ och överdras med guld.</v>
<v n="6">Ställ altaret framför förhänget till det allra heligaste, framför benådningsplatsen ovanpå arken med de tio budorden. Det är där jag ska uppenbara mig för er och tala till er.</v>
<v n="7">Varje morgon när Aron gör i ordning oljelamporna ska han tända välluktande rökelse på altaret,</v>
<v n="8">och på kvällen när han tänder lamporna ska han bränna rökelse inför Herren. Så ska ni göra från generation till generation.</v>
<v n="9">Bränn ingen främmande rökelse och inte heller brännoffer, matoffer eller drickoffer.</v>
<v n="10">En gång om året måste Aron helga altaret genom att stryka blod från syndoffret på altarets horn till försoning för det. Detta ska göras årligen, från generation till generation, för det är Herrens heliga altare."</v>
<v n="11" t="12">Herren sa till Mose: "När du har folkräkning i Israel ska var och en som blivit räknad betala en lösen för sitt liv till Herren.</v>
<v n="13" t="14">En halv sikel silver (cirka sju gram) ska betalas av alla som har fyllt tjugo år. Detta ska de göra när de går över till de räknades sida.</v>
<v n="15">Den som är rik ska inte ge mer än den som är fattig, för det är ett offer till Herren för att ge er försoning.</v>
<v n="16">Använd dessa pengar till tabernaklets underhåll. Det här ska ni göra för att Herren ska ha er i åtanke och för att ni ska bli försonade."</v>
<v n="17" t="18">Och Herren sa till Mose: "Gör ett tvättfat av koppar och en ställning till det som också är av koppar. Placera det mellan tabernaklet och altaret och fyll det med vatten.</v>
<v n="19">Aronch hans söner ska tvätta sina händer och fötter där,</v>
<v n="20">innan de går in i tabernaklet för att vara inför Herren eller innan de går fram till altaret för att tända eldsoffer åt Herren. De måste alltid tvätta sig innan de gör tjänst, annars kommer de att dö.</v>
<v n="21">Det här är föreskrifter för Aron och hans söner som ska gälla från generation till generation."</v>
<v n="22" t="23">Herren bad Mose samla fina kryddor av bästa slag: åtta kilo ren myrra, hälften så mycket av vardera kanel och kalmus,</v>
<v n="24">av kassia lika mycket som av myrra och dessutom sex liter olivolja.</v>
<v n="25">Herren instruerade sedan parfymberedare att av detta göra en helig smörjelseolja.</v>
<v n="26" t="27">"Den ska du använda", sa han, "för att smörja tabernaklet, arken, bordet med alla dess tillbehör, ljusstaken och allt som hör till den, rökelsealtaret,</v>
<v n="28">brännofferaltaret med alla dess tillbehör, tvättfatet och dess ställning.</v>
<v n="29">Du ska helga dem så att de blir högheliga. Allt som kommer i beröring med dem blir heligt.</v>
<v n="30">Använd smörjelseoljan också för att smörja Aron och hans söner, och helga dem så att de kan tjäna mig som präster.</v>
<v n="31">Säg till Israels folk: 'Detta ska alltid vara min heliga smörjelseolja.</v>
<v n="32">Den får inte användas på någon vanlig människa, och ni får inte själva tillverka denna olja, för den är helig och måste behandlas som helig av er.</v>
<v n="33">Den som bryter mot detta och smörjer någon som inte är präst, ska utrotas ur sin släkt.'"</v>
<v n="34">Herrens order till Mose angående rökelsen var följande: "Använd fina, välluktande kryddor, stakte, sjönagel, galban och ren rökelseharts, lika mycket av varje.</v>
<v n="35">Gå till väga på samma sätt som när man framställer vanlig rökelse, och tillsätt salt. Detta ska vara en ren och helig rökelse.</v>
<v n="36">Mal sönder den till ett fint pulver och lägg en del av det framför arken i tältet där jag ska möta dig. Denna rökelse ska vara fullständigt helig för er.</v>
<v n="37">Gör aldrig sådan rökelse åt er själva, för den är reserverad åt Herren och ni måste betrakta den som helig.</v>
<v n="38">Den som tillverkar rökelse för eget bruk måste utrotas."</v>
</c>
<c n="31">
<v n="1" t="2">Herren sa sedan till Mose: "Jag har utvalt Besalel, Uris son och Hurs sonson från Juda stam.</v>
<v n="3">Jag har fyllt honom med Guds Ande, gett honom vishet, förmåga och kunskap i alla slag av konsthantverk.</v>
<v n="4">Han kan tillverka föremål av guld, silver och koppar.</v>
<v n="5">Han är också en skicklig juvelerare och träsnidare.</v>
<v n="6">Jag har utvalt Oholiab, Ahisamaks son av Dans stam, som hans assistent. Jag har också gett speciell yrkesskicklighet till alla hantverkare, så att de ska kunna tillverka allt som jag har bett dig ansvara för:</v>
<v n="7">tabernaklet, arken med benådningsplatsen, alla föremål i tabernaklet,</v>
<v n="8">bordet och tillbehören, guldljusstaken med dess tillbehör, rökelsealtaret,</v>
<v n="9">brännofferaltaret med dess tillbehör, tvättfatet och dess ställning,</v>
<v n="10">de vackra, heliga kläderna åt prästen Aron och kläderna åt hans söner, så att de kan tjänstgöra som präster,</v>
<v n="11">smörjelseoljan och den välluktande rökelsen till helgedomen. Men de måste till punkt och pricka följa de föreskrifter jag gav dig."</v>
<v n="12" t="13">Sedan sa Herren till Mose: "Påminn Israels folk att de ska vila på min sabbatsdag. Den hjälper er att minnas att jag är Herren, som gör er heliga.</v>
<v n="14" t="15">Ja, vila på sabbaten, för den är helig. Den som inte lyder denna befallning måste dö och den som utför något arbete på den dagen kommer att dö.</v>
<v n="16">Arbeta bara i sex dagar, för den sjunde är en särskild vilodag och den är helig för Herren. Denna lag gäller för all framtid.</v>
<v n="17">Den är en evig symbol för förbundet mellan mig och Israels folk. På sex dagar skapade nämligen Herren himlen och jorden, men på den sjunde dagen vilade han."</v>
<v n="18">När Gud hade slutat att samtala med Mose på berget Sinai, gav han honom de två stentavlorna på vilka Gud med sitt finger hade skrivit ner de tio budorden.</v>
</c>
<c n="32">
<v n="1">När Mose dröjde med att komma tillbaka från berget gick folket till Aron och sa till honom: "Gör en gud åt oss som kan leda oss, för den där Mose som förde oss hit från Egypten har ju försvunnit. Det måste ha hänt honom något."</v>
<v n="2" t="3">"Ge mig era örhängen av guld", svarade Aron.Alla gjorde som Aron hade sagt. Män och kvinnor, pojkar och flickor, gav sina örhängen till</v>
<v n="4">Aron, som smälte ner guldet och formade det till en avgud i form av en kalv. "Se där, Israel", ropade folket. "Detta är din Gud som förde dig ut ur Egypten!"</v>
<v n="5">När Aron såg vilken glädje det blev bland folket, byggde han ett altare framför kalven och lät meddela: "I morgon ska vi ha en stor fest för Herren!"</v>
<v n="6">Nästa morgon steg de upp mycket tidigt och började offra brännoffer och tackoffer till guldkalven. Därefter ställde de till med en riktig fest och åt och drack, dansade och sjöng.</v>
<v n="7">Då sa Herren till Mose: "Skynda dig ner, för folket som du fört ut ur Egypten håller alldeles på att fördärva sig i sin orenhet</v>
<v n="8">och har redan övergett de lagar som jag föreskrev. De har gjutit en kalv av guld, som de tillber och offrar till. 'Detta är din Gud, Israel, som förde dig ut ur Egypten', säger de."</v>
<v n="9">Herren sa vidare: "Jag ser vilket motspänstigt folk detta är.</v>
<v n="10">Låt mig nu vara ensam, så ska jag i min vrede utplåna dem allesammans. Men dig, Mose, vill jag göra till ett stort folk i stället för dem."</v>
<v n="11">Men Mose bad Herren att inte handla på det sättet. "Herre", bad han, "varför är din vrede så stor mot ditt eget folk som du fört ut ur Egypten med sådan makt och sådana väldiga under?</v>
<v n="12">Vill du att egyptierna ska säga: 'Gud lurade dem ut till bergen, för att han skulle få döda dem och utrota dem från jorden'? Spar din vrede. Glöm bort dessa hemska planer mot ditt folk!</v>
<v n="13">Kom ihåg ditt löfte till dina tjänare Abraham, Isak och Jakob. Du svor ju vid dig själv och sa: 'Jag ska göra era ättlingar talrika som stjärnorna på himlen, och jag ska ge dem detta land som jag lovat er, och de ska bo i det för alltid.'"</v>
<v n="14">Då ångrade Herren sig och skonade dem.</v>
<v n="15" t="16">Mose gick ner från berget med de två stentavlorna i sina händer. Budorden var inskrivna av Gud själv på båda sidor av tavlorna.</v>
<v n="17">När Josua hörde oväsendet från folket nedanför, ropade han till Mose: "Det låter precis som om de håller på att förbereda sig för krig!"</v>
<v n="18">Men Mose svarade honom: "Nej, det är varken seger- eller sorgerop utan sång."</v>
<v n="19">När de kom närmare lägret såg Mose kalven och hur man dansade omkring den, och i sin vrede kastade han tavlorna på marken, så att de gick sönder.</v>
<v n="20">Han tog kalven och smälte ner den i elden, och när guldet hade kallnat, krossade han det till pulver och strödde ut det i vatten, som han sedan tvingade folket att dricka.</v>
<v n="21">Sedan vände han sig till Aron och frågade: "Vad har folket gjort med dig eftersom du har fört dem in i en så fruktansvärd synd?"</v>
<v n="22">"Lugna dig lite", svarade Aron. "Du vet ju själv hur ogudaktiga de här människorna är.</v>
<v n="23">De sa till mig: 'Gör en gud åt oss, som kan leda oss, för det måste ha hänt något med Mose.'</v>
<v n="24">Då sa jag till dem: 'Ge mig era örhängen!' Jag fick dem, kastade dem i elden, och plötsligt fanns kalven där bara!"</v>
<v n="25">När Mose såg den lösaktighet Arons handlande lett till och skadeglädjen hos deras fiender,</v>
<v n="26">ställde han sig vid ingången till lägret och ropade: "Alla som vill stå på Herrens sida kommer hit och ställer sig bredvid mig." Då kom alla leviterna över till honom.</v>
<v n="27">Han sa till dem: "Så här säger Herren, Israels Gud: 'Ta era svärd och gå nu genom hela lägret och döda alla ni stöter på, ja, även bröder, vänner och grannar.'"</v>
<v n="28">Leviterna gjorde som Mose hade sagt, och den dagen dog omkring tre tusen personer.</v>
<v n="29">Sedan sa Mose till leviterna: "I dag har ni invigt er till tjänst åt Herren. Ni lydde honom, även när det betydde att ni måste döda era egna söner och bröder, och nu vill han välsigna er."</v>
<v n="30">Dagen därpå sa Mose till folket: "Ni har begått en mycket stor synd, men jag ska gå tillbaka till Herren på berget. Det kan ju tänkas att han vill förlåta er."</v>
<v n="31">Mose gick alltså tillbaka upp till Herren och sa: "Folket har begått en stor synd och har gjort sig en gud av guld.</v>
<v n="32">Förlåt dem Gud! Om du inte gör det, så stryk mitt namn ur boken du skriver i."</v>
<v n="33">Och Herren svarade Mose: "Den som har syndat mot mig ska jag stryka ur boken.</v>
<v n="34">Men gå nu och led folket till den plats som jag har sagt, och jag försäkrar dig att min ängel ska gå framför er. Men när jag besöker mitt folk ska jag straffa dem för deras synd."</v>
<v n="35">Och Herren straffade folket för att det hade tillbett Arons guldkalv.</v>
</c>
<c n="33">
<v n="1">Herren sa till Mose: "Led nu detta folk som du förde ut ur Egypten till det land som jag en gång med ed lovade Abraham, Isak och Jakob att ge åt deras efterkommande.</v>
<v n="2">Jag ska sända en ängel framför dig som ska fördriva kananeerna, amoreerna, hetiterna, perisseerna, hiveerna och jebuseerna.</v>
<v n="3">Det är ett land som 'flyter av mjölk och honung'. Men själv ska jag inte följa med er, eftersom ni är ett sådant envist och motspänstigt folk, för jag skulle då hela tiden frestas att utplåna er."</v>
<v n="4">När folket hörde dessa stränga ord, blev de bedrövade och tog av sig alla sina smycken.</v>
<v n="5">Herren hade nämligen bett Mose att säga till dem: "Ni är ett envist och motspänstigt folk. Om jag var tillsammans med er bara en liten stund, så skulle jag utplåna er. Ta nu av er alla era smycken, så ska jag sedan se på vad jag ska göra med er."</v>
<v n="6">Från den stunden bar de inte längre några smycken.</v>
<v n="7">Mose brukade slå upp ett tält som han kallade uppenbarelsetältet utanför lägret. Den som ville rådfråga Herren fick gå ut till tältet.</v>
<v n="8">Varje gång Mose gick dit, ställde sig alla upp och iakttog honom från ingången till sina tält till dess han kommit fram.</v>
<v n="9">När han gått in i tältet kom molnpelaren ner och stannade framför ingången. Där var den medan Herren talade med Mose.</v>
<v n="10">När folket såg molnpelaren föll de ner och tillbad vid ingången till sina tält.</v>
<v n="11">Inne i uppenbarelsetältet talade Herren ansikte mot ansikte med Mose, precis som man talar med en vän. Efteråt gick Mose tillbaka till lägret, men den unge mannen, Josua, Nuns son, som var hans tjänare, stannade kvar där.</v>
<v n="12">Mose talade med Herren och sa till honom: "Du har sagt till mig: 'Led detta folk till löfteslandet', men du har inte talat om vem du vill sända med mig. Du säger att du är min vän och har förtroende för mig.</v>
<v n="13">Om det nu är så, visa mig då tydligt den väg du vill jag ska gå, så att jag kan förstå dig och vandra på det sätt du vill. Glöm inte bort att detta folk är ditt folk!"</v>
<v n="14">Herren svarade honom: "Jag ska själv gå med dig och se till att du lyckas."</v>
<v n="15">Mose hade nämligen sagt: "Om inte du går med oss vill vi inte ta ett enda steg till.</v>
<v n="16">Om du inte går med oss, vem ska då kunna veta att jag och mitt folk har funnit nåd inför dina ögon och att vi är annorlunda än alla andra folk på hela jorden?"</v>
<v n="17">Och Herren hade svarat Mose: "Ja, jag ska verkligen göra vad du har bett mig om, för du har funnit nåd inför mig och är min vän."</v>
<v n="18">Då bad Mose att få se Guds härlighet.</v>
<v n="19">Herren svarade: "Jag ska låta min skönhet gå förbi dig, och jag ska tala om för dig vad mitt namn 'Herren' betyder. Jag visar mig barmhärtig och nådig mot vem jag vill.</v>
<v n="20">Men du kan inte få se mitt ansiktes härlighet, för en människa kan inte se mig och leva.</v>
<v n="21">Men stå här på klippan bredvid mig.</v>
<v n="22">När sedan min härlighet går förbi, ska jag ställa dig i en klyfta i klippan och övertäcka dig med min hand tills jag har gått förbi.</v>
<v n="23">Sedan ska jag ta bort handen, och du ska få se mig på ryggen, men mitt ansikte får du inte se."</v>
</c>
<c n="34">
<v n="1">Herren sa till Mose: "Hugg ut två stentavlor, likadana som de förra. Sedan ska jag på nytt skriva de ord som fanns på tavlorna du slog sönder.</v>
<v n="2">Gör dig klar att i morgon bitti komma upp på berget Sinai och möta mig där på toppen av berget.</v>
<v n="3">Ingen får gå med dig, och ingen får heller vara någonstans på berget. Låt inte heller era hjordar gå och beta i närheten av berget."</v>
<v n="4">Mose högg ut två stentavlor, lika de första han haft, och steg tidigt på morgonen upp på berget Sinai, som Herren hade sagt till honom, och han hade tavlorna med sig.</v>
<v n="5">Då steg Herren ner i molnpelaren och ställde sig bredvid honom och gick förbi honom och ropade ut sitt namn.</v>
<v n="6">"Jag är Herren, den nådefulle och barmhärtige Guden", ropade han, "som inte lätt blir vred men är stor i kärlek och sanning.</v>
<v n="7">Jag, Herren, bevisar min trofasta kärlek till tusentals människor genom att förlåta deras synder, men jag låter inte den skyldige slippa straffet utan utkräver det av syndarens barn och barnbarn ända ner till tredje och fjärde generation."</v>
<v n="8">Mose föll då ner inför Herrens ansikte och tillbad</v>
<v n="9">och sa: "Om det är sant att jag funnit nåd inför dina ögon, Herre, gå då med oss till löfteslandet. Ja, det är ett motspänstigt och envist folk, men förlåt oss våra synder och missgärningar och ta emot oss som dina egna."</v>
<v n="10">Herren svarade: "Ja, jag ska ingå ett förbund med er. Jag ska göra sådana under som aldrig tidigare gjorts någonstans på hela jorden, och hela Israels folk ska få se Herrens makt, den väldiga makt som jag ska uppenbara på er.</v>
<v n="11">Er del av förbundet blir att hålla alla mina bud. Då ska jag fördriva amoreerna, kananeerna, hetiterna, perisseerna, hiveerna och jebuseerna för er.</v>
<v n="12">Men var mycket noga med att inte kompromissa med folket i det land ni kommer till, för om ni gör det kommer ni snart att vandra på deras ogudaktiga vägar.</v>
<v n="13">I stället ska ni riva ner deras avgudaaltaren, krossa deras stenstoder och hugga ner deras heliga träpålar.</v>
<v n="14">Ni ska inte tillbe någon annan gud än Herren, för han är en Gud som kräver absolut trohet och fullkomlig överlåtelse.</v>
<v n="15">Ni ska inte sluta fredsfördrag av något slag med de folk som bor i landet, för de är andligt sett prostituerade och otrogna mot mig genom att de offrar till andra gudar. Om ni blir vänner med dem och någon av dem inbjuder er att vara med och tillbe hans avgud, ligger det nära till hands att ni gör det.</v>
<v n="16">Och ni kommer att acceptera att deras döttrar blir hustrur åt era söner. Då kommer era söner att bli otrogna mot mig genom att tillbe sina hustrurs gudar.</v>
<v n="17">Se till att ni inte gjuter några fler avgudar åt er!</v>
<v n="18">Var noga med att hålla det osyrade brödets högtid under sju dagar, precis som jag har sagt åt er att göra under den bestämda tiden i april månad. Det var ju i den månaden som ni lämnade Egypten.</v>
<v n="19">Allt förstfött av hankön ska tillhöra mig, även boskap, får och getter.</v>
<v n="20">En förstfödd åsnefåle kan lösas med ett lamm, men om någon inte vill lösa in den, ska han krossa dess nacke. Men era förstfödda söner måste allesammans lösas in. Ingen får komma inför mig tomhänt.</v>
<v n="21">Även under sådd och skörd ska ni bara arbeta sex dagar och vila på den sjunde.</v>
<v n="22">Ni ska fira veckohögtiden i början av veteskörden och bärgningshögtiden vid årets slut.</v>
<v n="23">Vid dessa högtider, liksom vid påsk, alltså tre gånger om året, ska hela den manliga befolkningen i Israel träda fram inför Herren.</v>
<v n="24">Ingen ska anfalla eller erövra ert land när ni går fram inför Herren dessa tre gånger om året. Jag ska fördriva nationerna åt er och utvidga era gränser.</v>
<v n="25">Ni får inte använda jäst bröd vid era offer till mig och ingenting av påsklammets kött får lämnas kvar till följande morgon.</v>
<v n="26">Det bästa av den första skörden varje år ska ni ta med er till Herrens, er Guds, tabernakel. En killing får ni inte koka i dess moders mjölk."</v>
<v n="27">Och Herren sa till Mose: "Skriv ner dessa lagar som jag har gett dig, för de är villkoren för mitt avtal med dig och med Israel."</v>
<v n="28">Mose stannade på berget hos Herren i fyrtio dagar och fyrtio nätter, och han varken åt eller drack under den tiden. Medan han var där skrev Gud ner förbundet, de tio budorden, på stentavlorna.</v>
<v n="29">När Mose kom tillbaka ner från berget med stentavlorna, visste han inte att hans ansikte strålade av att han varit tillsammans med Gud.</v>
<v n="30">Hans ansikte sken så att Aron och folket i Israel var rädda för att närma sig honom.</v>
<v n="31">Men Mose ropade till sig Aron och folkets ledare och talade med dem.</v>
<v n="32">Senare kom allt folket till honom, och han gav dem de budord som Herren hade gett honom uppe på berget.</v>
<v n="33">När Mose hade slutat tala med dem hängde han en slöja över sitt ansikte,</v>
<v n="34">men varje gång han gick in för att tala med Herren, tog han av slöjan. När han kom ut igen talade han om för folket vilka instruktioner Gud hade gett honom,</v>
<v n="35">och folket kunde se hur hans ansikte strålade. Sedan hängde han på sig slöjan igen till nästa gång han skulle tala med Gud.</v>
</c>
<c n="35">
<v n="1">Mose sammankallade så småningom allt folket till ett möte och sa till dem: "Följande Herrens lagar måste ni lyda:</v>
<v n="2">Arbeta bara sex dagar, för den sjunde dagen är till för att vila på, en helig dag som ska användas för att tillbe Herren. Den som arbetar på den dagen måste dö.</v>
<v n="3">Gör inte ens upp eld i era hem då."</v>
<v n="4">Sedan fortsatte han: "Detta är vad Herren har befallt:</v>
<v n="5" t="9">Alla ni som vill, som har generösa hjärtan, kan ge dessa offer till Herren:Guld, silver och koppar, mörkblått, purpurrött, rosenrött och vitt garn och gethår, rödfärgade fårskinn, getskinn, akacieträ, olja till ljusstaken. "Guld, silver och koppar, mörkblått, purpurrött, rosenrött och vitt garn och gethår, rödfärgade fårskinn, getskinn, akacieträ, olja till ljusstaken."Kryddor till smörjelseoljan och till rökelsen, och onyxstenar och andra stenar till efoden och bröstskölden.</v>
<v n="10" t="19">Jag uppmanar alla skickliga konsthantverkare att komma och tillverka vad Gud har befallt oss: tabernaklet med dess överdrag, häktor, brädor, tvärstänger, stolpar och socklar, arken och dess stänger, benådningsplatsen, förhänget som ska dela av helgedomen, bordet med dess bärstänger och alla dess tillbehör, skådebröden, ljusstaken med dess tillbehör, lampor och olja, rökelsealtaret med dess stänger, smörjelseoljan och rökelsen, förhänget till tabernaklets ingång, brännofferaltaret, koppargallret till altaret, dess bärstänger och tillbehör, tvättfatet med dess ställning, inhägnaden till förgården, stolparna och deras stöd, förhänget till förgårdens port, tältets pluggar och förgårdens pluggar med deras linor, prästernas vävda kläder, som ska användas när de gör tjänst i tältet och prästen Arons och hans söners heliga kläder."</v>
<v n="20">Allt folket gick så till sina tält för att göra i ordning gåvorna.</v>
<v n="21">De, vilkas hjärtan blivit manade av Guds Ande, kom sedan tillbaka med sina gåvor till tabernaklet och dess utsmyckning och till de heliga kläderna.</v>
<v n="22">Både män och kvinnor kom, alla som var villiga. De bar fram sina offer av guld inför Herren, smycken, örhängen, ringar, halsband och många andra föremål av guld.</v>
<v n="23">Somliga kom med mörkblått, purpurrött, rosenrött eller vitt garn eller gethår eller rödfärgade fårskinn eller getskinn.</v>
<v n="24">Andra kom med offer av silver och koppar till Herren och andra åter med akacieträ som behövdes som byggnadsmaterial.</v>
<v n="25">De kvinnor som var skickliga att sy och spinna gjorde i ordning mörkblått, purpurrött, rosenrött och vitt garn och bar fram det.</v>
<v n="26">Andra kvinnor kunde spinna gethår och gjorde det med glädje.</v>
<v n="27">Ledarna bar fram onyxstenar och infattningsstenar som skulle användas för efoden och bröstskölden,</v>
<v n="28">samt kryddor och olja till ljusstaken och smörjelseolja och välluktande rökelse.</v>
<v n="29">Varje man och kvinna som önskade hjälpa till med det som Herren hade befallt dem genom Mose kom på detta sätt frivilligt och bar fram gåvor till honom.</v>
<v n="30" t="31">Mose sa till dem: "Herren har speciellt utsett Besalel, Uris son och sonson till Hur av Juda stam, till ledare för arbetet. Han har fyllt honom med Guds Ande, med vishet och förstånd och med begåvning att utföra alla slags arbeten,</v>
<v n="32">de mest underbara hantverk av guld, silver och koppar,</v>
<v n="33">att slipa stenar till infattningarna och även att snida i trä. Ja, han är verkligen kunnig i allt sådant arbete.</v>
<v n="34">Gud har också gett honom och Oholiab gåvan att undervisa andra. (Oholiab är son till Ahisamak av Dans stam.)</v>
<v n="35">Gud har gett dem båda en ovanlig skicklighet som juvelerare, träsnidare och formgivare av broderier i mörkblått, purpurrött, rosenrött och vitt garn och som vävare. De har den yrkesskicklighet som vi behöver just nu.</v>
</c>
<c n="36">
<v n="1">Alla andra som Herren har gett en begåvning som konsthantverkare ska hjälpa Besalel och Oholiab att bygga och inreda tabernaklet."</v>
<v n="2">Mose bad sedan Besalel och Oholiab och alla andra som kände sig kallade till arbetet, att sätta igång.</v>
<v n="3">Mose gav dem allt det material som folket hade skänkt, och varje morgon kom det nya gåvor.</v>
<v n="4" t="7">Till sist kom konsthantverkarna till Mose och sa: "Nu har vi mer än tillräckligt med material för hela arbetet!" Då skickade Mose runt ett meddelande i lägret att man inte behövde fler gåvor.</v>
<v n="8">De duktiga vävarna började med att göra tio våder av tvinnat vitt garn och av mörkblått, purpurrött och rosenrött garn med keruber på i konstvävnad.</v>
<v n="9">Varje våd var fjorton meter lång och två meter bred.</v>
<v n="10">Dessa våder fästes vid varandra fem och fem så att de utgjorde två stycken.</v>
<v n="11" t="12">Utmed kanten på dessa två stycken fästes femtio blå öglor, varje ögla mitt emot en annan ögla på det andra stycket.</v>
<v n="13">Sedan gjorde man femtio häktor av guld för att förena öglorna. På så sätt fästes dessa stycken ihop till en stor tältduk.</v>
<v n="14" t="15">Över detta tyg låg ännu ett lager som utgjordes av elva gethårsvåder. Varje våd var femton meter lång och två meter bred.</v>
<v n="16">Besalel förenade fem av dessa våder till ett stycke och de sex andra till ett annat stycke.</v>
<v n="17">Sedan gjorde han femtio öglor utmed kanten på vart och ett av dessa</v>
<v n="18">och femtio små kopparhäktor för att förena öglorna så att styckena kom att utgöra en enhet.</v>
<v n="19">Så gjorde man ett överdrag av fårskinn som var färgat rött och ytterligare ett överdrag av getskinn.</v>
<v n="20">Till tabernaklets sidor användes brädor av akacieträ, som han ställde upprätt.</v>
<v n="21">Varje brädas höjd var fem meter och bredden 75 centimeter.</v>
<v n="22">Varje bräda hade två tappar längst ner, som var förenade med en list.</v>
<v n="23">Det fanns tjugo brädor på södra sidan.</v>
<v n="24">De stod på fyrtio socklar av silver, två under varje bräda, så att en tapp passade in i varje sockel.</v>
<v n="25" t="26">Det fanns också tjugo brädor på norra sidan av tabernaklet med fyrtio socklar, två för varje bräda.</v>
<v n="27">Den västra sidan, baksidan, gjordes av sex brädor</v>
<v n="28">och två hörnbrädor.</v>
<v n="29">Varje hörnbräda var förstärkt med ytterligare en bräda, men bara upptill och nertill, så att förstärkningarna inte skulle sitta i vägen för tvärstängerna och ringarna till dem.</v>
<v n="30">På den västra sidan fanns alltså sammanlagt åtta brädor med sexton socklar av silver, två för varje bräda.</v>
<v n="31" t="32">Därefter tillverkade han tvärstänger av akacieträ, fem till brädorna på ena sidan, fem till brädorna på andra sidan och fem till brädorna på baksidan, västerut.</v>
<v n="33">Den mellersta av dessa tvärstänger placerade man så att den gick tvärs över, mitt på brädorna, från den ena till den andra.</v>
<v n="34">Brädorna och tvärstängerna drogs över med guld, och ringarna gjorde man av rent guld.</v>
<v n="35">Det inre förhänget gjordes av mörkblått, purpurrött, rosenrött och tvinnat vitt garn i konstvävnad med keruber på.</v>
<v n="36">Förhänget fästes med fyra hakar av guld vid fyra stolpar av akacieträ, överdragna med guld och placerade i fyra socklar av silver.</v>
<v n="37">Sedan gjorde han ett draperi till tältets ingång, och det vävdes av mörkblått, purpurrött, rosenrött och tvinnat vitt garn.</v>
<v n="38">Detta fästes vid fem stolpar med fem hakar. Stolparna med sina huvuden och band var överdragna med guld, och de fem socklarna var gjutna i koppar.</v>
</c>
<c n="37">
<v n="1">Därefter tillverkade Besalel arken. Den gjordes av akacieträ, 125 centimeter lång och 75 centimeter bred och 75 centimeter hög.</v>
<v n="2">Den var överdragen med rent guld både invändigt och utvändigt och hade en rand av guld runt omkring utmed sidorna.</v>
<v n="3">Fyra ringar av guld sattes fast ovanför arkens fötter, två på varje sida.</v>
<v n="4">Sedan gjorde han stänger av akacieträ och drog över dem med guld</v>
<v n="5">och sköt in dem genom ringarna på arken, så att man kunde bära den.</v>
<v n="6">Sedan gjorde han ett lock av rent guld, "benådningsplatsen". Den var 125 centimeter lång och 75 centimeter bred.</v>
<v n="7">Han gjorde två keruber av hamrat guld och placerade dem vid de båda ändarna av benådningsplatsen.</v>
<v n="8">De var gjorda som en del av locket, allt i ett stycke.</v>
<v n="9">Keruberna hade sina ansikten vända mot varandra och vingarna utbredda så att de övertäckte benådningsplatsen, som de såg ner på.</v>
<v n="10">Han gjorde också ett bord av akacieträ, en meter långt, en halv meter brett och 75 centimeter högt.</v>
<v n="11">Det var överdraget och kantat med guld.</v>
<v n="12">Runt omkring det gjorde han en list, bred som en hand, och runt den en rand av guld.</v>
<v n="13">Och han göt fyra ringar av guld och satte dem i de fyra bordsbenen,</v>
<v n="14">tätt intill listen, så att man skulle kunna bära bordet med stängerna, som sköts in i ringarna.</v>
<v n="15" t="16">Stängerna gjordes av akacieträ överdraget med guld. Av rent guld gjorde han sedan kärlen till bordet, faten, skålarna, bägarna och kannorna.</v>
<v n="17">Ljusstaken gjorde han också av rent, hamrat guld. Dess fot och stam, armar och mandelblommor var alla gjorda i ett stycke.</v>
<v n="18">Ljusstaken hade sex armar, tre på var sida av stammen.</v>
<v n="19">På varje arm fanns utskurna blommor som prydnad.</v>
<v n="20" t="21">På mittstammen fanns liknande dekorationer med mandelträdsblommor, en blomma under varje armpar som gick ut från stammen och dessutom en ovanför det översta paret, tillsammans fyra stycken.</v>
<v n="22">Dekorationerna och armarna var alla gjorda i ett stycke av rent hamrat guld.</v>
<v n="23" t="24">Sedan gjorde han sju oljelampor till den och tänger och brickor till dessa, allt av rent guld. Hela ljusstaken vägde femtio kilo, och allt var av renaste guld.</v>
<v n="25">Rökelsealtaret gjordes av akacieträ. Det var en halv meter i fyrkant och en meter högt, och dess horn var gjorda i ett stycke med själva altaret.</v>
<v n="26">Han drog över det med rent guld och gjorde en guldlist runt omkring det.</v>
<v n="27">Sedan gjorde han två ringar av guld som sattes fast nedanför listen för att hålla bärstängerna.</v>
<v n="28">De var av akacieträ, överdragna med guld.</v>
<v n="29">Av kryddor tillagade han den heliga oljan som prästerna skulle smörjas med och den välluktande rökelsen, alltsammans efter konstens alla regler.</v>
</c>
<c n="38">
<v n="1">Brännofferaltaret tillverkades också av akacieträ, två och en halv meter i fyrkant och en och en halv meter högt.</v>
<v n="2">I vart och ett av de fyra hörnen fanns ett horn, gjort i ett stycke med altaret. Altaret var överdraget med koppar.</v>
<v n="3">Alla tillbehör till altaret var också gjorda i koppar, askkärl, skovlar, skålar, gafflar och fyrfat.</v>
<v n="4">Han gjorde också ett nät av koppar som sattes nertill på altaret och räckte upp till avsatsen, som löpte runt altarets utsida på halva dess höjd.</v>
<v n="5">Fyra ringar för bärstänger sattes i de fyra hörnen på kopparnätet.</v>
<v n="6">Bärstängerna var gjorda av akacieträ, överdragna med koppar.</v>
<v n="7">De var inskjutna i ringarna på altarets sidor. Altaret var öppet inuti med sidor av plankor.</v>
<v n="8">Till tvättfatet och ställningen, som båda var av koppar, använde han speglar, som var gåvor från de kvinnor som tjänstgjorde vid ingången till tältet.</v>
<v n="9">Sedan gjorde han förgården. Den södra sidan var femtio meter lång, och förhänget till den gjordes av tvinnat vitt garn.</v>
<v n="10">Tjugo stolpar skulle hålla förhänget, och de hade socklar av koppar och hakar och band av silver.</v>
<v n="11">Den norra sidan var också femtio meter lång, med tjugo stolpar och socklar av koppar och med hakar och band av silver.</v>
<v n="12">Den västra sidan var tjugofem meter lång, och förhänget fästes vid tio stolpar på socklar med hakar och band av silver.</v>
<v n="13">Den östra sidan var också tjugofem meter lång.</v>
<v n="14">Förhängena till vardera sidan om ingången var sju och en halv meter, och vart och ett hade tre stolpar och tre socklar.</v>
<v n="15">Alla förhängen utmed förgårdens sidor var gjorda av tvinnat vitt garn.</v>
<v n="16" t="17">Varje stolpe hade en sockel av koppar, och alla hakar och kransar var av silver, och stolparnas knoppar överdrogs också med silver.</v>
<v n="18">Förhänget, som täckte ingången till förgården, var gjort i konstvävnad av mörkblått, purpurrött, rosenrött och tvinnat vitt garn. Det var tio meter långt och två och en halv meter högt, efter tygets bredd, i likhet med förhänget runt förgården.</v>
<v n="19">Det hölls uppe av fyra stolpar med fyra socklar av koppar och med hakar och kransar av silver, och stolparnas knoppar var också överdragna med silver.</v>
<v n="20">Alla pluggar som användes till tältet och förgården var gjorda av koppar.</v>
<v n="21">Följande är en sammanfattande beräkning av de olika etapperna vid bygget av tabernaklet, där Herrens ark skulle stå. Beräkningen gjordes efter Moses instruktioner genom leviternas försorg och under ledning av Itamar, prästen Arons son.</v>
<v n="22">Besalel, Uris son och sonson till Hur av Juda stam, var ledare för hantverkarna.</v>
<v n="23">Som medhjälpare hade han Oholiab, Ahisamaks son, av Dans stam. Denne var också en erfaren yrkesman och skicklig i snideri och konstvävnad och i att väva med mörkblått, purpurrött, rosenrött och vitt garn.</v>
<v n="24">Folket gav gåvor av guld till en vikt av 1.225 kilo, och allt detta användes till tältet med dess tillbehör.</v>
<v n="25" t="26">Silvret som användes vägde 4.220 kilo. Man hade fått fram det genom den lösesumma som begärdes av alla över tjugo års ålder vid den genomförda folkräkningen, tillsammans 603.550 personer. Var och en fick alltså bidra med cirka sju gram, eller en halv sikel.</v>
<v n="27">Till socklarna för helgedomens väggar och socklarna för förhänget gick det åt 4.200 kilo silver, fyrtiotvå kilo till varje sockel.</v>
<v n="28">Det silver som blev över användes till att dra över stolparnas knoppar och till hakarna och banden.</v>
<v n="29" t="31">Folket gav också 2.970 kilo koppar, vilket användes till socklarna vid tabernaklets ingång och till kopparaltaret med kopparnätet och altarets övriga tillbehör, samt till socklarna runt omkring förgården och till alla pluggar som skulle användas till tabernaklet och hela förgården.</v>
</c>
<c n="39">
<v n="1">Till prästerna och Aron gjorde folket vackra kläder att användas vid tjänsten i helgedomen, enligt de instruktioner Herren hade gett Mose. De gjordes av mörkblått, purpurrött, rosenrött och tvinnat vitt garn.</v>
<v n="2" t="3">Till efoden, ett riktigt konstverk, hamrade man ut guld till tunna plåtar, skar det sedan i trådar och vävde in det med det mörkblå, purpurröda, rosenröda och vita garnet.</v>
<v n="4" t="5">Efoden hölls ihop av axelstycken och bands samman av ett skärp vävt i ett stycke av samma slags garn i guld, mörkblått, purpurrött, rosenrött och tvinnat vitt garn, precis som Gud hade sagt till Mose.</v>
<v n="6" t="7">De två onyxstenarna som satt på efodens två axelstycken var infattade i guld, och namnen på Israels stammar var ingraverade på stenarna, precis som på en signetring. Dessa stenar skulle påminna Gud om Israels folk. Allt detta gjordes enligt Herrens instruktioner till Mose.</v>
<v n="8">Bröstskölden var också konstnärligt utförd, precis som efoden. Den var i samma slags vävnad av guld och av mörkblått, purpurrött, rosenrött och tvinnat vitt garn.</v>
<v n="9">Den var tjugofem centimeter bred, tjugofem centimeter lång och dubbelvikt.</v>
<v n="10">Den var försedd med fyra rader stenar. I den första fanns det en karneol, en topas och en smaragd,</v>
<v n="11">i den andra en karbunkel, en safir och en kalcedon,</v>
<v n="12">i den tredje en hyacint, en agat och en ametist,</v>
<v n="13">och i den fjärde en krysolit, en onyx och en jaspis. Alla stenarna var infattade i flätverk av guld.</v>
<v n="14">I stenarna var namnen på Israels tolv stammar ingraverade som på signetringar.</v>
<v n="15" t="18">Två guldringar var placerade i de övre hörnen av bröstskölden. Vid dessa guldringar fästes de två snoddarna av tvinnat guld som med sina andra ändar var fastsatta vid de två flätverken av guld på axelstyckena.</v>
<v n="19">Två guldringar sattes också på bröstsköldens nedre kant närmast efoden.</v>
<v n="20">Två andra guldringar placerades framtill på efodens axelstycken, längst ner där efoden fästs ihop med det vackert vävda skärpet.</v>
<v n="21">Bröstskölden hölls på plats ovanför efodens skärp genom att bröstsköldens ringar var fastbundna vid efodens ringar med ett blått snöre.Allt detta hade Herren gett Mose instruktioner om.</v>
<v n="22">Efodkåpan var gjord av blått tyg,</v>
<v n="23">och det fanns ett hål för huvudet med en krage, för att tyget inte skulle gå sönder.</v>
<v n="24">I nedre kanten av kåpan fäste man granatäpplen, som var gjorda av mörkblått, purpurrött och rosenrött tvinnat garn.</v>
<v n="25" t="26">Av rent guld gjorde man klockor som man satte mellan granatäpplena runt hela fållen. Denna kåpa skulle Aron ha på sig när han var i tjänst inför Herren, precis som Herren hade gett Mose befallning om.</v>
<v n="27">Man vävde tunikor åt Aron och hans söner av vitt garn.</v>
<v n="28" t="29">Turbanen, högtidshuvorna och underkläderna vävdes alla av detta vita linnegarn, och bältet var vackert vävt med mörkblått, purpurrött, rosenrött och vitt garn, precis som Herren hade sagt till Mose att det skulle vara.</v>
<v n="30">Av rent guld tillverkades slutligen den plåt som skulle bäras framme på turbanen. På den graverade man in "Helgad åt Herren".</v>
<v n="31">Plåten var fäst vid turbanen med ett mörkblått snöre, precis som Herren hade sagt.</v>
<v n="32">Slutligen var allt arbete med tabernaklet färdigt, och man hade följt alla de instruktioner som Herren gett Mose.</v>
<v n="33" t="40">Sedan förde man fram hela tabernaklet till Mose:Det mönstervävda tyget, gethårstyget, häktorna, brädorna, tvärstängerna, stolparna, socklarna, överdraget av rödfärgade fårskinn, de speciellt garvade getskinnen och förhänget framför arken, arken med de tio budorden i, bärstängerna, benådningsplatsen, bordet med dess tillbehör, skådebröden, ljusstaken med dess lampor, tillbehör och olja, guldaltaret, smörjelseoljan, den välluktande rökelsen, draperiet för ingången till tältet, kopparaltaret, kopparnätet, stängerna och övriga tillbehör, tvättfatet med dess ställning, förhängena till förgårdens inhägnad, stolparna som höll dem uppe och socklarna, förhänget till förgårdens port, repen och pluggarna och alla redskap som använts vid arbetet med tabernaklet.</v>
<v n="41">Man bar också fram efoden, som skulle användas i helgedomen, och de heliga kläderna, som prästen Aron och hans söner skulle använda när de gjorde tjänst inför Gud.</v>
<v n="42">Israels folk följde alltså alla de föreskrifter som Herren gett Mose.</v>
<v n="43">Och Mose inspekterade allt arbete de utfört och välsignade dem, därför att allt var gjort som Herren ville att det skulle göras.</v>
</c>
<c n="40">
<v n="1" t="2">"Sätt upp tältet på första dagen i den första månaden", sa Herren till Mose.</v>
<v n="3">"Inuti det ska du placera arken med de tio budorden, och sedan ska du hänga upp förhänget framför arken i det allraheligaste.</v>
<v n="4">Ställ sedan in bordet och lägg alla tillbehör på det och ta in ljusstaken och tänd lamporna.</v>
<v n="5">Guldaltaret för rökelsen ska du placera framför arken. Sätt upp draperiet framför ingången till tabernaklet</v>
<v n="6">och placera brännofferaltaret framför ingången.</v>
<v n="7">Mellan uppenbarelsetältet och altaret ska du ställa tvättfatet och fylla det med vatten.</v>
<v n="8">Sedan ska du göra i ordning förgården utanför tältet och hänga upp förhänget för ingången till förgården.</v>
<v n="9">Därefter ska du ta smörjelseoljan och stänka av den överallt på tabernaklet och på allt som finns inne i det, tillbehör och inredning, för att det ska bli helgat.</v>
<v n="10">Stänk smörjelseolja på brännofferaltaret och dess tillbehör och helga det, för sedan ska altaret vara högheligt.</v>
<v n="11">Smörj sedan tvättfatet och ställningen till det, så att det blir helgat.</v>
<v n="12">För sedan fram Aron och hans söner till ingången av tältet och tvätta dem med vatten</v>
<v n="13">och ta på Aron de heliga kläderna och smörj honom, så att han blir helgad till att tjäna mig som präst.</v>
<v n="14">För sedan fram hans söner och ta på dem kläderna</v>
<v n="15">och smörj dem, som du gjorde med deras far, så att de kan tjäna mig som präster. Deras smörjelse till tjänst ska sedan gälla från generation till generation. Alla deras barn och barnbarn ska för alltid vara mina präster."</v>
<v n="16">Mose utförde precis allt vad Herren hade bett honom om.</v>
<v n="17">På första dagen i första månaden av det andra året blev tabernaklet uppsatt.</v>
<v n="18">Mose byggde det. Han ställde socklarna på plats och satte fast brädorna i dem.</v>
<v n="19">Sedan bredde han ut tältdukarna över ställningarna och lade på överdraget, precis som Herren hade befallt.</v>
<v n="20">Inne i arken placerade han stenarna med de tio budorden inhuggna och satte dit bärstängerna till arken och placerade benådningsplatsen ovanpå arken.</v>
<v n="21">Sedan förde han in arken i tabernaklet och satte upp förhänget för att dölja den, allt enligt Herrens befallning.</v>
<v n="22">Sedan ställde han bordet på norra sidan av rummet utanför förhänget</v>
<v n="23">och lade skådebröden på bordet inför Herren, precis som Herren gett order om.</v>
<v n="24">Han ställde ljusstaken mitt emot bordet, på södra sidan av tältet.</v>
<v n="25">Sedan ordnade han lamporna så som Herren ville ha dem,</v>
<v n="26">ställde guldaltaret i tältet intill förhänget</v>
<v n="27">och tände rökelsen av fina kryddor på altaret, precis som Herren hade befallt.</v>
<v n="28">Han satte upp draperiet för ingången till tabernaklet,</v>
<v n="29">ställde altaret för brännoffren mitt för ingången och offrade brännoffer och spisoffer på det. Allt blev som Herren hade befallt.</v>
<v n="30">Sedan ställde han tvättfatet mellan tältet och altaret och fyllde det med vatten, så att prästerna skulle kunna använda det för att tvätta sig.</v>
<v n="31">Mose och Aron och Arons söner tvättade sina händer och fötter där</v>
<v n="32">varje gång de skulle gå till altaret och in i tältet, precis som Herren hade sagt till Mose att de skulle göra.</v>
<v n="33">Därefter satte han upp inhägnaden till förgården som skulle omge tältet och altaret och satte upp förhänget för ingången till förgården. Och så hade då Mose avslutat allt sitt arbete.</v>
<v n="34">Då kom molnet och täckte tältet och Herrens härlighet fyllde det.</v>
<v n="35">Mose kunde inte gå in, därför att molnet fanns där och Herrens härlighet fyllde tältet.</v>
<v n="36">Och så snart molnet höjde sig från tältet, gick Israels folk vidare och följde det.</v>
<v n="37">Men när molnet stannade, stannade också allt folket tills den dag molnet började röra sig igen.</v>
<v n="38">Molnet vilade över tältet under dagarna, och på nätterna var det som en eld i molnet, så att Israels folk alltid kunde se det.På detta sätt var det under hela deras resa.</v>
</c>
</b>
<b n="3 Mosebok">
<c n="1">
<v n="1">Herren talade till Mose i tabernaklet där han uppenbarade sig,</v>
<v n="2" t="3">och gav honom föreskrifter för Israels folk: "När ni bär fram offer åt Herren, ska ni ta djur från era får- och boskapshjordar.Om ert offer är tänkt som ett brännoffer, ska ni ta en felfri tjur. Led fram tjuren till tältets ingång, där prästerna ska ta emot er gåva till Herren.</v>
<v n="4">Där ska den som leder fram offerdjuret lägga sin hand på dess huvud, och Gud accepterar att djuret dör i stället för den som har syndat.</v>
<v n="5">Sedan ska han slakta tjuren inför Herren, och Arons söner, prästerna, ska bära fram blodet inför Herren och stänka det på alla sidor av det altare som står vid ingången till tabernaklet.</v>
<v n="6" t="7">Sedan ska han flå djuret och stycka det, och prästerna ska lägga ved på altaret och göra upp eld.</v>
<v n="8">Därefter ska de lägga styckena med huvudet och fettet på elden.</v>
<v n="9">Inälvorna och benen ska han tvätta och sedan ska prästerna bränna dem på altaret. Detta är ett eldsoffer och ett brännoffer som Herren uppskattar.</v>
<v n="10">Om brännoffret väljs ut bland fåren och getterna måste det vara av hankön och felfritt.</v>
<v n="11">Den person, som kommer med djuret, ska slakta det inför Herren på norra sidan av altaret, och Arons söner, prästerna, ska stänka av blodet på altarets alla sidor.</v>
<v n="12">Sedan ska han stycka det, och prästerna ska lägga styckena tillsammans med huvudet och fettet på veden, som finns på altaret,</v>
<v n="13">men inälvorna och benen ska först tvättas i vatten. Sedan ska prästerna bränna alltsammans på altaret som ett offer till Herren, för brännoffer är något som Herren uppskattar.</v>
<v n="14">Om brännoffret är en fågel ska det vara antingen en turturduva eller en ung duva.</v>
<v n="15" t="17">Prästen ska bära fram fågeln till altaret och vrida nacken av den. Den ska brännas på altaret, och blodet ska rinna ut vid sidan av altaret. Den orena krävan ska tas ut och kastas på östra sidan av altaret i askan. Den som offrar ska ta fågeln i vingarna och fläka upp den utan att slita den i stycken. Prästen ska sedan bränna den på altaret som ett välluktande offer till Herren.</v>
</c>
<c n="2">
<v n="1">Den som vill bära fram ett spisoffer till Herren ska ta fint mjöl, hälla olivolja över det och sedan lägga rökelse ovanpå.</v>
<v n="2">Sedan ska prästen ta en handfull av detta och bränna offret på altaret, och Herren ska se på det med uppskattning.</v>
<v n="3">Det som blir kvar tillhör Aron och hans söner. Alltsammans räknas som ett heligt brännoffer till Herren.</v>
<v n="4">Om bröd som är bakat i ugn ges som offer till Herren, måste det vara gjort av fint mjöl blandat med olivolja. Kakor ska vara bakade utan jäst eller surdeg och med olivolja.</v>
<v n="5">Om offret är gräddat på ett galler, ska det vara av fint mjöl utan jäst, blandat med olivolja.</v>
<v n="6">Bryt det i småbitar och häll olja över det. Detta är också en form av spisoffer.</v>
<v n="7">Om ditt offer är tillagat i en panna, ska det också vara av fint mjöl blandat med olivolja.</v>
<v n="8">Vilket av dessa tillredningssätt ni än väljer ska ni sedan ge spisoffret till prästen, och han ska ta det till altaret för att bära fram det inför Herren.</v>
<v n="9">Prästerna ska bara bränna en del av offret som altaroffer.</v>
<v n="10">Resten tillhör prästerna. Detta är ett heligt brännoffer inför Herren.</v>
<v n="11">Använd aldrig jäst i ett spisoffer av mjöl. Varken jäst eller honung får brännas inför Herren.</v>
<v n="12">Ni kan offra bröd med jäst och honung som förstlingsoffer vid skördetiden, men inte som brännoffer.</v>
<v n="13">Alla spisoffer måste vara beströdda med salt som en påminnelse om Guds förbund.</v>
<v n="14">Som förstlingsoffer ska du ta färska ax, som du krossar och rostar.</v>
<v n="15">Häll olivolja över och lägg rökelse på offret, för det är ett spisoffer.</v>
<v n="16">Sedan ska prästerna bränna en del av den krossade säden, blandad med olivolja, och all rökelse som ett eldsoffer inför Herren.</v>
</c>
<c n="3">
<v n="1">När någon vill ge ett tackoffer till Herren, kan han använda antingen en tjur eller en ko, men djuret måste vara helt friskt om det ska offras åt Herren.</v>
<v n="2">Den som offrar djuret ska lägga sin hand på dess huvud och slakta det vid ingången till tabernaklet. Sedan ska Arons söner stänka blodet på altarets alla sidor</v>
<v n="3" t="5">och som brännoffer inför Herren bära fram fettet som täcker kroppens inre delar, de båda njurarna med det fett som sitter på låren samt fettet runt levern. Det ska brännas ovanpå brännoffret som ligger på elden. Detta offer kommer att bli mycket uppskattat av Herren.</v>
<v n="6">Om en get eller ett får används som tackoffer till Herren får det inte ha något fel, och det kan antingen vara en hanne eller hona.</v>
<v n="7" t="8">Om det är ett lamm, ska den som bär fram det lägga sin hand på dess huvud och slakta det vid ingången till tabernaklet. Prästerna ska stänka blodet på altarets alla sidor</v>
<v n="9" t="11">och lägga det feta, svansen, avhuggen invid ryggraden, fettet som täcker de inre organen med de båda njurarna och fettet som sitter på låren samt på levern på altaret som ett eldsoffer åt Herren.</v>
<v n="12">Om någon bär fram en get som offer till Herren,</v>
<v n="13">ska han lägga sin hand på dess huvud och slakta den vid ingången till tabernaklet. Prästerna ska stänka dess blod på altarets alla sidor</v>
<v n="14">och ska som brännoffer till Herren på altaret offra fettet som täcker de inre organen,</v>
<v n="15" t="16">de båda njurarna och fettet som sitter på låren och runt levern. Det är ett brännoffer som Herren uppskattar. Allt fett tillhör Herren.</v>
<v n="17">Det är en fastställd lag för all framtid att ni inte ska äta vare sig fett eller blod."</v>
</c>
<c n="4">
<v n="1">Herren gav också följande föreskrifter till Mose:</v>
<v n="2">"Säg till Israels folk att dessa lagar gäller för dem som oavsiktligt bryter mot någon av mina föreskrifter.</v>
<v n="3">Om den smorde prästen syndar oavsiktligt och drar skuld över folket, måste han offra en ung, felfri tjur som ett syndoffer inför Herren.</v>
<v n="4">Han ska föra fram den till ingången till tabernaklet, lägga sin hand på dess huvud och slakta den inför Herren.</v>
<v n="5">Sedan ska prästen bära in något av djurets blod i tabernaklet,</v>
<v n="6">doppa sitt finger i blodet och stänka det sju gånger inför Herren, framför förhänget till det allraheligaste.</v>
<v n="7">Prästen ska sedan stryka en del av blodet på rökelsealtarets horn. Resten av blodet ska hällas ut vid foten av brännofferaltaret, vid ingången till tältet.</v>
<v n="8">Sedan ska han ta fettet runt inälvorna,</v>
<v n="9">de båda njurarna och fettet runt dem, fettet på låren och på levern</v>
<v n="10">och bränna det som ett eldsoffer, precis som man gör med tjuren eller kon när man bär fram tackoffer.</v>
<v n="11" t="12">Men det som blir kvar av den unga tjuren, hud, kött, huvud, inälvor och tarmar, ska föras bort till den utvalda och rena plats utanför lägret dit askan bärs från altaret. Där ska alltsammans brännas upp med ved.</v>
<v n="13">Om hela Israels folk syndar utan att förstå det genom att göra något som Herren har förbjudit, är det ändå skyldigt.</v>
<v n="14">När man har insett detta, ska en ung tjur offras som syndoffer och föras fram till tabernaklet.</v>
<v n="15">Där ska folkets ledare lägga sina händer på djurets huvud och slakta det inför Herren.</v>
<v n="16">Sedan ska den smorde prästen bära in en del av dess blod i tabernaklet,</v>
<v n="17">doppa sitt finger i blodet och stänka sju gånger inför Herren framför förhänget.</v>
<v n="18">Därefter ska han stryka blod på hornen på altaret i tabernaklet inför Herren, och resten av blodet ska hällas ut vid foten av brännofferaltaret vid ingången till tältet.</v>
<v n="19">Allt fett ska tas bort och brännas på altaret.</v>
<v n="20">Han ska följa samma procedur som när man bär fram syndoffer. På så sätt ska prästen skaffa försoning för folket, och var och en ska bli förlåten.</v>
<v n="21">Prästen ska släpa ut den offrade tjuren utanför lägret och bränna den där, precis som om den varit ett syndoffer för en enskild person, men vid dessa tillfällen gäller offren för hela folket.</v>
<v n="22">Om någon av ledarna syndar utan att inse det och gör sig skyldig till olydnad mot Guds lagar,</v>
<v n="23">ska han, så snart detta blir klart för honom, som offer bära fram en felfri bock.</v>
<v n="24">Han ska lägga sin hand på dess huvud och slakta den på samma plats som man slaktar brännoffren, och sedan ska han bära fram offret inför Herren. Detta är hans syndoffer.</v>
<v n="25">Sedan ska prästen ta en del av blodet och stryka det med sitt finger på hornen till brännofferaltaret. Resten av blodet ska hällas ut vid foten av altaret.</v>
<v n="26">Allt fett ska brännas upp på altaret, alldeles som om det var fettet från ett tackoffer. På så sätt ska prästen försona ledarens synd och han ska få förlåtelse.</v>
<v n="27">Om någon av folket syndar och inte inser det, är han skyldig.</v>
<v n="28">Men så snart han förstår det, ska han som offer bära fram en felfri bock till försoning för sin synd.</v>
<v n="29">Han ska föra fram den till det ställe där man slaktar djuren för brännoffren, lägga sin hand på syndoffret och slakta det.</v>
<v n="30">Prästen ska ta en del av blodet och med sitt finger stryka det på brännofferaltarets horn. Resten ska han hälla ut vid altarets fot.</v>
<v n="31">Allt fettet ska tas ut, precis som vid ett tackoffer, prästen ska bränna det på altaret och Herren ska ta emot offret med välbehag. På så sätt blir mannens synd försonad, och han får förlåtelse.</v>
<v n="32">Men om han väljer att bära fram ett lamm som syndoffer, ska det vara en felfri hona.</v>
<v n="33">Han ska leda fram det till det ställe där brännoffren slaktas, lägga sin hand på dess huvud och slakta det som ett syndoffer.</v>
<v n="34">Prästen ska ta en del av blodet och med sitt finger stryka det på brännofferaltarets horn, och resten av blodet ska hällas ut vid altarets fot.</v>
<v n="35">Fettet ska tas bort, som när man bär fram lamm till tackoffer, och prästen ska bränna det på altaret ovanpå det brännoffer, som offrats till Herren. Prästen skaffar på så sätt försoning för den som syndat och hans synd blir försonad.</v>
</c>
<c n="5">
<v n="1">Den som vägrar att vittna om vad han vet om ett brott blir medskyldig till det.</v>
<v n="2">Den som rör vid något som är orent, till exempel ett dött djur som är förbjudet att äta, vare sig det är vilt eller tamt, är skyldig, även om han inte märker när han rör vid det.</v>
<v n="3">Den som rör vid något orent från en människa bär på skuld så snart han märker att han har rört vid detta.</v>
<v n="4">Om någon avlägger ett löfte utan att tänka sig för, vare sig det gäller en god eller dålig sak, är han skyldig när han inser sitt dåraktiga löfte.</v>
<v n="5">Var och en som är skyldig i någon sak ska bekänna sin synd</v>
<v n="6">och som offer för sin skuld bära fram ett lamm eller en get av honkön till Herren. Prästen ska skaffa försoning för honom och han ska bli befriad från sitt löfte.</v>
<v n="7">Om han är så fattig att han inte kan offra ett lamm till Herren, ska han ta två turturduvor eller två unga duvor. En av fåglarna ska vara hans syndoffer och en hans brännoffer.</v>
<v n="8">Prästen ska som syndoffer bära fram den fågel som han först får. Han ska vrida nacken av den, utan att skilja huvudet från kroppen.</v>
<v n="9">Sedan ska han stänka en del av blodet på sidan av altaret, och resten ska tömmas ut vid foten av altaret. Detta är syndoffret.</v>
<v n="10">Därefter ska han offra den andra fågeln som ett brännoffer på föreskrivet sätt. På så sätt ska prästen skaffa försoning för mannens synd och denne får därigenom förlåtelse.</v>
<v n="11">Om han är så fattig att han inte ens kan bära fram två turturduvor eller två unga duvor som syndoffer, får han i stället ta tre och en halv liter fint mjöl. Han får inte blanda det med olivolja eller lägga rökelse på det, eftersom det är ett syndoffer.</v>
<v n="12">Han ska ge det till prästen, och denne ska ta en handfull av det och bränna det på altaret, precis som vilket annat brännoffer som helst, som är föreskrivet av Herren. Det ska vara hans syndoffer.</v>
<v n="13">På så sätt ska prästen skaffa försoning för honom och för all synd av det här slaget och han ska få förlåtelse. Resten av mjölet ska tillhöra prästen, precis som när det gäller spisoffer."</v>
<v n="14">Herren sa till Mose:</v>
<v n="15">"Om någon syndar genom att ouppsåtligt orena det som är helgat åt Herren, ska han leda fram en felfri bagge som skuldoffer till Herren, värd lika mycket som de böter du fastställt för honom.</v>
<v n="16">Han ska ersätta det heliga som han orenat eller tiondet han undanhållit, genom att betala dess fulla värde och därtill tjugo procent. Han ska ge det till prästen, och prästen ska skaffa försoning för honom med baggen som skuldoffer, och han ska då få förlåtelse.</v>
<v n="17" t="18">Den som bryter mot någon Guds lag utan att märka det, räknas under alla förhållanden som skyldig och måste ge ett offer motsvarande det värde som Mose föreskrivit. Det offret ska vara en felfri bagge som ska föras till prästen som skuldoffer. Prästen ska skaffa försoning genom den, så att den skyldige blir förlåten.</v>
<v n="19">Djuret måste offras som ett skuldoffer, för mannen är skyldig inför Herren."</v>
</c>
<c n="6">
<v n="1">Herren sa till Mose:</v>
<v n="2">"Om någon syndar mot mig genom att inte lämna tillbaka en pant för något han lånat ut eller hyrt ut eller genom att vägra återlämna något som han fått sig anförtrott eller om han förnekar att han innehar något, som han fått genom rån eller utpressning av sin medmänniska,</v>
<v n="3">eller om han hittat något som andra har tappat, men inte erkänner det, ska han,</v>
<v n="4" t="5">den dag det visar sig att han är skyldig till en sådan synd, återlämna till ägaren det han tagit plus tjugo procent i böter. Samma dag ska han skaffa fram sitt skuldoffer.</v>
<v n="6">Det ska bestå av en felfri bagge. Han ska leda fram den till prästen,</v>
<v n="7">och prästen ska skaffa försoning för honom inför Herren och han ska då få förlåtelse."</v>
<v n="8">Sedan sa Herren till Mose:</v>
<v n="9">"Ge Aron och hans söner de här föreskrifterna beträffande brännoffren:Brännoffren ska ligga kvar på altarets härd hela natten och elden ska hållas vid liv.</v>
<v n="10">Följande morgon ska prästen ta på sig sina kläder och underkläder av linne, ta bort askan som finns kvar efter brännoffret och lägga den vid sidan av altaret.</v>
<v n="11">Sedan ska han byta kläder och bära askan utanför lägret, till en plats som är ren för detta ändamål.</v>
<v n="12">Under tiden måste elden på altaret hållas brinnande. Den får inte slockna. Prästen ska lägga på färsk ved varje morgon, placera de dagliga brännoffren ovanpå den och bränna fettet från det dagliga tackoffret.</v>
<v n="13">Elden på altaret måste ständigt hållas brinnande. Den får aldrig slockna.</v>
<v n="14">Det här är föreskrifterna angående spisoffret:Arons söner ska bära fram det till altaret och offra det inför Herren.</v>
<v n="15">Prästen ska sedan ta en handfull av det fint malda mjölet med den inblandade olivoljan och all rökelsen och bränna det på altaret inför Herren, som en utvald del åt honom, och det ska då med uppskattning tas emot av honom.</v>
<v n="16">Sedan han tagit denna handfull, ska resten av mjölet tillfalla Aron och hans söner till mat. Det ska ätas utan jäst på templets förgård.</v>
<v n="17">Var noga med att det är utan jäst. Jag har gett prästerna denna del av brännoffren, som gjorts i ordning åt mig. Men alltsammans är mycket heligt, precis som syndoffret och skuldoffret.</v>
<v n="18">Det får ätas av manliga ättlingar till Aron, präster i kommande generationer. Var och en som rör vid detta blir helig."</v>
<v n="19" t="20">Herren sa till Mose: "På den dag när Aron och hans söner blir smorda till och avskilda för sin uppgift som präster, ska de bära fram ett spisoffer till Herren av tre och en halv liter fint mjöl. Hälften ska offras på morgonen och hälften på kvällen.</v>
<v n="21">Det ska tillagas på en plåt, man ska använda olivolja, det ska gräddas väl och sedan bäras fram som ett offer till Herren, ett offer som han uppskattar mycket.</v>
<v n="22" t="23">När prästernas söner ersätter sina fäder, ska de insättas i tjänsten genom att bära fram samma offer den dag de blir smorda. Detta är en evig lag. Dessa offer ska brännas upp helt inför Herren. Ingenting av det får ätas."</v>
<v n="24">Sedan sa Herren till Mose:</v>
<v n="25">"Säg till Aron och hans söner att det här är föreskrifterna angående syndoffren:Dessa offer är högheliga och ska slaktas inför Herren på den plats där offerdjuren slaktas.</v>
<v n="26">Prästen som leder ceremonin ska äta det på den heliga platsen framför tabernaklet.</v>
<v n="27">De som rör vid detta kött blir heliga. Om något av blodet kommer på deras kläder, måste dessa tvättas på en helig plats.</v>
<v n="28">Lerkrukan som köttet kokats i måste slås sönder. Om det är ett kopparkärl som använts, ska det skuras och sköljas mycket noga.</v>
<v n="29">Alla manliga medlemmar av prästsläkten får äta av detta offer, för det är högheligt.</v>
<v n="30">Men de får inte äta syndoffret, om något av dess blod tagits in i tabernaklet för att skaffa försoning. Den döda kroppen måste då helt brännas upp i eld inför Herren.</v>
</c>
<c n="7">
<v n="1">Här följer föreskrifterna angående det högheliga skuldoffret:</v>
<v n="2">Offerdjuret ska slaktas på den plats där brännofferdjuren slaktas, och dess blod ska stänkas på alla sidor av altaret.</v>
<v n="3">På altaret ska prästen offra allt dess fett och även svansen och fettet som finns runt inälvorna,</v>
<v n="4">de båda njurarna och fettet runt dem, nära låren och fettet runt levern, som ska tas ut med njurarna.</v>
<v n="5">Prästerna ska bränna detta på altaret, som ett skuldoffer till Herren.</v>
<v n="6">Bara manliga medlemmar av prästsläkten får äta av den slaktade kroppen, och den måste ätas på en helig plats, för det är ett högheligt offer.</v>
<v n="7">Samma föreskrifter gäller beträffande både syndoffret och skuldoffret. Köttet ska lämnas till mat åt den präst som är ansvarig för försoningsceremonin.</v>
<v n="8">Om offret är ett brännoffer ska djurets hud också tillfalla prästen.</v>
<v n="9">Prästerna som bär fram folkets spisoffer till Herren ska få det som är kvar av offret när ceremonin är över. Denna regel tillämpas alltid, oavsett hur offret är tillrett.</v>
<v n="10">Alla andra spisoffer, vare sig de är blandade med olja eller inte, tillfaller också Arons söner.</v>
<v n="11">Här är föreskrifterna angående de tackoffer som frambärs till Herren:</v>
<v n="12">Ett tackoffer ska bestå av bröd bakat utan jäst tillsammans med osyrade rån, smorda med olivolja och bröd av fint mjöl och olivolja som knådats väl.</v>
<v n="13">Detta tackoffer, som frambärs som lovoffer, ska också innehålla kakor av syrat bröd.</v>
<v n="14">En av varje slag ska bäras fram inför Herren och tillfaller sedan den präst som stänker av blodet från offerdjuret.</v>
<v n="15">Sedan djuret blivit offrat och framburet inför Herren som ett lovoffer, för att speciell tacksamhet visas honom, ska köttet ätas upp samma dag, och ingenting får lämnas kvar för att ätas följande dag.</v>
<v n="16">Men om någon bär fram ett slaktoffer, som inte är ett tackoffer utan gör det därför att han avgett ett löfte eller helt enkelt ger det frivilligt till Herren, kan den del som inte äts upp samma dag som offret bärs fram, ätas följande dag.</v>
<v n="17" t="18">Om något däremot blir kvar till den tredje dagen, måste det brännas. Om något av det äts på den tredje dagen, kommer Herren inte att godkänna det. Offret kommer inte att ha något värde och inte heller räknas den till godo, som bar fram det. Prästen som äter det drar på sig skuld, för det är avskyvärt inför Herren, och den person som äter det måste svara för sin synd.</v>
<v n="19">Kött som kommer i beröring med något som är orent får inte ätas. Kött får bara ätas av den som själv är ren.</v>
<v n="20">Om en präst som är oren äter av tackoffret ska han skiljas från sin släkt, för han har orenat det som är helgat.</v>
<v n="21">Den som rör vid något som enligt föreskrifterna är orent, vare sig det kommer från en människa eller ett orent djur, och sedan äter kött från tackoffret, ska utstötas ur sin släkt, för han har orenat det som är heligt."</v>
<v n="22">Sedan sa Herren till Mose:</v>
<v n="23">"Säg till Israels folk att aldrig äta fett, vare sig från oxar, får eller getter.</v>
<v n="24">Fettet från ett djur som dör av sjukdom eller blir anfallet och dödat av vilda djur kan användas till annat, men får aldrig ätas.</v>
<v n="25">Den som äter fettet från ett djur, som burits fram som eldsoffer till Herren, ska stötas ut ur sin släkt.</v>
<v n="26" t="27">Ät aldrig blod, vare sig från fåglar eller från andra djur, var ni än bor. Den som gör det ska uteslutas ur sin släkt."</v>
<v n="28">Och Herren sa till Mose:</v>
<v n="29">"Säg till Israels folk, att den som vill bära fram ett tackoffer till Herren måste överlämna offergåvan personligen.</v>
<v n="30">Han ska bära fram fettet och bringan, och det ska överlämnas till Herren genom att man viftar med det framför altaret.</v>
<v n="31">Prästen ska bränna fettet på altaret, men bringan tillhör Aron och hans söner,</v>
<v n="32" t="33">medan det högra låret ska lämnas till den tjänstgörande prästen.</v>
<v n="34">Jag har nämligen bestämt att bringan och låret ska vara gåvor från Israels folk till Arons söner. Aron och hans söner måste alltid få denna del av offret.</v>
<v n="35">Det är deras betalning. Det ska skiljas från brännoffret och ges till alla som blivit utsedda att tjäna Herren som präster - till Aron och hans söner,</v>
<v n="36">för på den dag när Herren smorde dem, befallde han att Israels folk skulle ge dessa delar till dem. Detta är deras rätt för alla tider, släkte efter släkte."</v>
<v n="37">Så löd föreskrifterna för brännoffret, spisoffret, syndoffret, skuldoffret, invigningsoffret och tackoffret.</v>
<v n="38">Dessa föreskrifter gavs till Mose av Herren på berget Sinai, för att folket skulle veta hur de skulle bära fram offer till Gud i Sinai öken.</v>
</c>
<c n="8">
<v n="1">Herren sa till Mose:</v>
<v n="2" t="3">"Ta med dig Aron och hans söner, deras prästkläder, smörjelseoljan, den unga tjuren till syndoffret, de två baggarna och korgen med brödet, som är bakat utan jäst, och samla hela Israel vid tabernaklet.</v>
<v n="4">Mose gjorde som Herren sagt, och när allt folket var samlat</v>
<v n="5">sa han: "Det som jag nu ska göra har Herren befallt."</v>
<v n="6">Sedan tog han Aron och hans söner och tvättade dem med vatten.</v>
<v n="7">Han klädde på Aron rocken, skärpet, kåpan och efoden med dess vackert vävda bälte.</v>
<v n="8">Sedan satte han på honom bröstskölden och lade urim och tummim i en ficka på skölden.</v>
<v n="9">På Arons huvud satte han turbanen med dess guldplatta, det heliga diademet, precis som Herren hade befallt honom.</v>
<v n="10">Sedan tog Mose smörjelseoljan och stänkte den på tabernaklet och på varje sak som fanns inne i det, för att på så sätt helga allt.</v>
<v n="11">När han kom till altaret stänkte han sju gånger på det och likaså på altarets tillbehör och på tvättfatet och dess ställning för att helga det.</v>
<v n="12">Han hällde smörjelseolja på Arons huvud, för att på så sätt avskilja honom för hans tjänst.</v>
<v n="13">Sedan satte Mose på Arons söner deras mantlar med bälten och huvudbindlar, precis som Herren hade befallt honom.</v>
<v n="14">Sedan tog han den unga tjuren till syndoffret och Aron och hans söner lade sina händer på dess huvud.</v>
<v n="15" t="16">Därefter slaktade Mose den. Med sitt finger strök han en del av blodet på altarets fyra horn, men också på själva altaret för att helga det, och hällde ut resten av blodet vid altarets fot. På så sätt invigde han det och renade det. Han tog fettet som satt på inälvorna, fettet runt levern, de båda njurarna och fettet runt dem och brände alltsammans på altaret.</v>
<v n="17">Den unga tjurens kropp med dess hud och inälvor brändes utanför lägret, som Herren hade befallt Mose.</v>
<v n="18">Sedan bar han fram baggen till brännoffret. Aron och hans söner lade sina händer på dess huvud,</v>
<v n="19">och Mose slaktade den och stänkte av blodet på altarets alla sidor.</v>
<v n="20">Sedan styckade han baggen och brände upp styckena, huvudet och fettet.</v>
<v n="21">Därefter tvättade han inälvorna och benen med vatten och brände upp dem på altaret, så att hela baggen brändes upp inför Herren. Det var ett brännoffer som Herren uppskattade mycket. De befallningar Herren hade gett Mose följdes in i minsta detalj.</v>
<v n="22">Sedan bar Mose fram den andra baggen för invigningen. Aron och hans söner lade sina händer på dess huvud.</v>
<v n="23">Mose slaktade den, tog av dess blod och strök på Arons högra örsnibb, högra tumme och högra stortå.</v>
<v n="24">Sedan gjorde han likadant med Arons söner på deras högra örsnibbar, högra tummar och högra stortår. Resten av blodet stänkte han på altarets sidor runtom.</v>
<v n="25">Därefter tog han fettet, svansen, fettet runt de inre organen och runt levern, de båda njurarna med deras fett och det högra lårstycket</v>
<v n="26">och placerade ovanpå detta ett osyrat rån, en kaka smord med olivolja och en skiva bröd, alltsammans hämtat från den korg som hade ställts inför Herren.</v>
<v n="27">Allt detta lades i händerna på Aron och hans söner, för att de skulle bära fram det inför Herren genom att vifta med det framför altaret.</v>
<v n="28">Mose tog sedan tillbaka viftoffret från dem och brände det på altaret tillsammans med brännoffren till Herren, och Herren var mycket nöjd med dessa offer.</v>
<v n="29">Mose tog också bringan och bar fram den inför Herren genom att vifta med den framför altaret. Detta var Moses del av invigningsoffret, precis som Herren hade föreskrivit.</v>
<v n="30">Han tog sedan av smörjelseoljan och lite av blodet som hade blivit stänkt på altaret och stänkte det både på Aron och hans kläder och på hans söner och på deras kläder. På så sätt invigde han Aron och hans söner till tjänst inför Herren.</v>
<v n="31">Sedan sa Mose till Aron och hans söner: "Koka köttet vid tabernaklets ingång och ät det tillsammans med brödet som finns i invigningskorgen, precis som jag har sagt till er.</v>
<v n="32">Det som blir kvar av köttet och brödet måste brännas upp.</v>
<v n="33">Ni får inte lämna tabernaklets ingång på sju dagar, för er invigning ska pågå i sju dagar.</v>
<v n="34">Sedan fastslog Mose än en gång att allt han hade gjort den dagen eller tänkt att göra hade blivit befallt av Herren, för att ge dem försoning.</v>
<v n="35">Och på nytt påminde han Aron och hans söner om att de måste stanna vid tabernaklets ingång dygnet runt i en vecka. "Om ni lämnar den, kommer ni att dö, det är vad Herren har sagt", sa han till dem.</v>
<v n="36">Aron och hans söner gjorde därför allt precis så som Herren hade befallt Mose.</v>
</c>
<c n="9">
<v n="1">På den åttonde dagen av invigningen kallade Mose samman Aron och hans söner och de äldste i Israel.</v>
<v n="2">Han sa till Aron att ta en tjurkalv från hjorden till syndoffer och en felfri bagge till brännoffer och offra dem inför Herren.</v>
<v n="3">Mose sa till honom: "Säg till Israels folk att välja ut en bock till syndoffer och en kalv och ett lamm till brännoffer. Båda ska vara årsgamla och felfria.</v>
<v n="4">Dessutom ska folket föra fram ett tackoffer inför Herren bestående av en tjur och en bagge och ett spisoffer av mjöl blandat med olivolja. I dag ska nämligen Herren uppenbara sig för dem."</v>
<v n="5">De ledde alltså fram allt detta till tabernaklets ingång som Mose hade befallt, och folket kom och ställde sig inför Herren.</v>
<v n="6">Mose sa till dem: "När ni följer de föreskrifter Herren har gett, ska han uppenbara sin härlighet för er."</v>
<v n="7">Sedan bad Mose Aron att gå fram till altaret, offra syndoffret och brännoffret och skaffa försoning först för sig själv och sedan för folket genom de offer för folket som Herren hade befallt.</v>
<v n="8">Aron gick alltså fram till altaret och slaktade kalven som ett offer för sin egen synd.</v>
<v n="9">Hans söner samlade upp blodet åt honom, och han doppade sitt finger i det, strök det på altarets fyra horn och hällde ut resten vid foten av altaret.</v>
<v n="10">På altaret brände han enligt Herrens befallning till Mose upp njurarna, fettet runt dessa och det fett som omslöt levern,</v>
<v n="11">men köttet och huden brände han upp utanför lägret.</v>
<v n="12">Därefter slaktade han brännofferdjuret, hans söner samlade upp blodet och han stänkte det på altarets alla sidor.</v>
<v n="13">De bar fram till honom stycke efter stycke av djuret, även dess huvud, och han brände upp alltsammans på altaret.</v>
<v n="14">Sedan tvättade han inälvorna och benen och offrade också detta på altaret som ett brännoffer.</v>
<v n="15">När detta var utfört bar han fram folkets offer. Han slaktade bocken och offrade den på samma sätt som han gjort med sitt eget syndoffer.</v>
<v n="16">På så sätt offrade han brännoffer till Herren i överensstämmelse med de föreskrifter Gud hade gett.</v>
<v n="17">Sedan bar han fram spisoffret. Han tog en handfull av det och brände det på altaret i tillägg till morgonens regelbundna offer.</v>
<v n="18">Han slaktade tjuren och baggen, folkets tackoffer. Arons söner bar fram blodet till honom, och han stänkte det på altarets alla sidor.</v>
<v n="19">Han samlade sedan fettet från tjuren och baggen, fettet från deras svansar, fettet som omsluter inälvorna och fettet runt njurarna och levern.</v>
<v n="20">Fettet placerades på dessa djurs bringor, och Aron brände upp detta på altaret.</v>
<v n="21">Men han viftade med bringorna och högra låret sakta inför Herren som ett viftoffer, precis som Mose hade befallt.</v>
<v n="22">Därefter välsignade Aron folket med sina händer utsträckta mot dem och kom sedan ner från altaret.</v>
<v n="23">Mose och Aron gick in i tabernaklet, och när de kom ut igen välsignade de folket, och Herrens härlighet visade sig för hela folket.</v>
<v n="24">Eld kom då ner från Herren och förtärde brännoffret och fettet på altaret. När folket såg detta jublade de och föll ner på marken inför Herren.</v>
</c>
<c n="10">
<v n="1">Men Arons söner Nadab och Abihu placerade ohelgad eld i rökelsekaren, lade rökelse på elden och frambar rökelsen som ett offer inför Herren, helt i strid med vad Herren just hade befallt dem.</v>
<v n="2">Därför kom eld ner från Herren och förtärde dem.</v>
<v n="3">Då sa Mose till Aron: "Detta är vad Herren menade när han sa: 'Jag ska visa mig helig bland dem som söker mig och står mig nära, och jag ska förhärligas inför allt folket.'"Aron sa inte ett enda ord.</v>
<v n="4">Mose skickade sedan efter Arons kusiner Misael och Elsafan, söner till Ussiel, och sa till dem: "Gå och hämta era vänners förkolnade kroppar från tabernaklet och bär ut dem utanför lägret."</v>
<v n="5">De gick då och hämtade dem och bar ut dem utanför lägret i deras mantlar.</v>
<v n="6">Mose sa sedan till Aron och hans söner Eleasar och Itamar: "Ni ska inte sörja. Låt inte ert hår vara okammat som ett tecken på sorg, och riv inte sönder era kläder! Om ni gör det, kommer Gud att döda er också, och hans vrede drabbar då hela folket. Men era släktingar och alla andra i Israel kan sörja Nadabs och Abihus död i den fruktansvärda eld Herren sände.</v>
<v n="7">Men ni får inte lämna tabernaklet, för då kommer ni att straffas med döden, för Herrens smörjelseolja är över er."De gjorde precis som Mose hade befallt.</v>
<v n="8" t="9">Sedan sa Herren till Aron: "Drick aldrig vin eller starka drycker när du ska gå in i tabernaklet, för då kommer du att dö. Den regeln gäller också dina söner och deras ättlingar från generation till generation.</v>
<v n="10">Er plikt är att vara folkets domare, att lära dem skillnaden mellan heligt och oheligt, rent och orent,</v>
<v n="11">och att undervisa om de lagar som Herren gett genom Mose."</v>
<v n="12">Sedan sa Mose till Aron och de av hans söner som fanns kvar i livet, Eleasar och Itamar: "Ta vad som är kvar av spisoffret när en handfull av det har blivit bränt på altaret. Offret är högheligt.</v>
<v n="13">Därför måste ni äta det i helgedomen, på en helig plats. Den delen av eldsoffret till Herren tillhör er och era söner, för det har jag fått befallning om.</v>
<v n="14">Men bringan och låret, som burits fram till Herren som viftoffer, kan ätas på vilken helig plats som helst. De tillfaller er och era söner och döttrar som mat. Det är en del av Israels folks tackoffer.</v>
<v n="15">Folket ska bära fram låret tillsammans med bringan, som blev offrad när fettet brändes upp, och detta ska bäras fram inför Herren som ett viftoffer. Sedan tillfaller det er och er familj, för det har Herren befallt."</v>
<v n="16">Sedan letade Mose överallt efter bocken till syndoffret och upptäckte då att den hade blivit uppbränd! Då blev han rasande på Eleasar och Itamar, Arons återstående söner.</v>
<v n="17">"Varför har ni inte ätit upp syndoffret i helgedomen?" frågade han. "Offret är högheligt, och Gud har gett er det för att ta bort folkets skuld och skaffa försoning för dem inför Herren.</v>
<v n="18">Eftersom blodet inte fördes in i helgedomens inre skulle ni ha ätit det där, som jag sa till er."</v>
<v n="19">Men Aron sa till Mose: "De offrade sitt syndoffer och sitt brännoffer inför Herren, men skulle det ha behagat Herren om jag hade ätit syndoffret på en sådan här dag?"</v>
<v n="20">När Mose hörde detta lät han sig nöja.</v>
</c>
<c n="11">
<v n="1">Sedan sa Herren till Mose och Aron:</v>
<v n="2" t="3">"Säg till Israels folk att de får äta de djur som har helt kluvna klövar och som idisslar.</v>
<v n="4" t="7">Det betyder att följande djur är orena och inte får ätas:Kamelen, klippgrävlingen och haren, som idisslar men inte har klövar, och svinet som har klövar men inte idisslar.</v>
<v n="8">Ni ska inte äta deras kött eller röra vid deras döda kroppar. De är förbjuden mat för er.</v>
<v n="9">Av fiskar kan ni äta alla som har fenor och fjäll, vare sig de fångas i floderna eller i havet,</v>
<v n="10">men allt annat som lever i vatten är otillåten föda.</v>
<v n="11">Ni får inte äta deras kött eller ens röra vid deras döda kroppar.</v>
<v n="12">Jag upprepar: allt som lever i vatten och inte har fenor och fjäll är otillåtet.</v>
<v n="13" t="19">Bland fåglarna är det dessa ni inte får äta:Örn, lammgam, havsörn, alla arter av falk, glada, alla arter av korp, struts, nattskärra, fiskmås, alla arter av hök, uggla, havstjäder, ibisfågel, sumphöna, pelikan, asgam, häger, alla arter av regnpipare, härfågel och fladdermus.</v>
<v n="20">Flygande insekter som går på sina ben får inte ätas,</v>
<v n="21" t="22">med undantag av dem som hoppar: gräshoppor av alla slag, både den vanliga gräshoppan och syrsan.</v>
<v n="23">Alla andra insekter är förbjuden föda.</v>
<v n="24">Den som rör vid deras döda kroppar ska vara oren till kvällen</v>
<v n="25">och måste omedelbart tvätta sina kläder. Han ska hållas isolerad ända till kvällen eftersom han är oren.</v>
<v n="26">Ni blir också orena genom att röra vid djur som bara har delvis kluvna hovar eller djur som inte idisslar.</v>
<v n="27">Djur som går på tassar är också förbjuden föda. Den som rör vid ett sådant djurs döda kropp ska vara oren till kvällen, och</v>
<v n="28">den som bär bort den döda kroppen ska tvätta sina kläder och vara oren till kvällen, för det är förbjudet för er att ens röra vid dem.</v>
<v n="29" t="30">Av de smådjur som springer eller krälar på marken är dessa förbjudna för er:Vessla, jordråtta, den stora ödlan, geckoödla, mus, den lilla ödlan, snigel och kameleont.</v>
<v n="31">Den som rör deras döda kroppar ska vara oren ända till kvällen,</v>
<v n="32">och om den döda kroppen faller ner på något, så ska det också vara orent, vare sig det är av trä eller tyg, en matta eller en säck. Det som djuret kommer i beröring med måste läggas i vatten och är orent till kvällen, men sedan kan det användas igen.</v>
<v n="33">Om djuret faller i ett lerkärl blir det som finns i kärlet orent, och kärlet måste slås sönder.</v>
<v n="34">Om vattnet som använts till att tvätta det som är orent kommer i beröring med föda, så blir den oren. Drycker i orena kärl blir också orena.</v>
<v n="35">Om den döda kroppen från ett sådant djur kommer i beröring med en lerugn, blir den orenad och måste slås sönder.</v>
<v n="36">Om djuret hamnar i en källa eller behållare, där det finns vatten, blir inte vattnet orenat, men den som tar upp den döda kroppen blir det.</v>
<v n="37">Och om den döda kroppen kommer i beröring med utsäde som ska sås på åkern, blir inte detta orenat,</v>
<v n="38">men om säden är våt och den döda kroppen faller på den, blir säden orenad.</v>
<v n="39">Om ett djur som man får äta dör av sjukdom, ska den som rör vid kroppen vara oren till kvällen.</v>
<v n="40">Den som äter dess kött eller bär bort den döda kroppen ska också tvätta sina kläder och vara oren till kvällen.</v>
<v n="41" t="42">Djur som krälar ska inte ätas. Detta gäller både dem som tar sig fram på buken och dem som har ben. Inget krälande djur med många ben får ätas, för det är orent.</v>
<v n="43">Orena inte er själva genom att röra vid dem.</v>
<v n="44">Jag är Herren, er Gud. Håll er själva rena när det gäller detta och var heliga, för jag är helig. Orena er därför inte genom att röra något av dessa djur som krälar på jorden,</v>
<v n="45">för jag är Herren, som ledde er ut ur Egyptens land för att vara er Gud. Ni måste därför vara heliga, eftersom jag är helig.</v>
<v n="46">Detta är lagarna beträffande de fyrfota djuren, fåglarna och allt som simmar i vattnet eller krälar på jorden.</v>
<v n="47">Ni måste kunna skilja på vilka som är rena och kan ätas och vilka som är orena och inte får ätas."</v>
</c>
<c n="12">
<v n="1">Herren bad Mose att ge följande föreskrifter till Israels folk:</v>
<v n="2">"När en pojke föds, ska modern förklaras oren i sju dagar och leva under samma restriktioner som när hon har sin menstruation.</v>
<v n="3">På den åttonde dagen ska hennes son omskäras.</v>
<v n="4">Medan hon under de följande trettiotre dagarna genomgår sin reningsperiod, får hon inte röra vid något som är heligt och inte heller gå in i tabernaklet.</v>
<v n="5">Om det är en flicka som föds ska modern vara oren i två veckor, och under den tiden gäller samma föreskrifter som under menstruationen. Sedan ska hennes reningsperiod pågå ytterligare sextiosex dagar.</v>
<v n="6">När dessa reningsdagar är över, ska hon föra fram ett årsgammalt lamm som brännoffer och en ung duva eller en turturduva som synd-offer.Hon ska föra fram dem till prästen vid ingången till tabernaklet,</v>
<v n="7">och prästen ska offra dem inför Herren och skaffa försoning för henne. Sedan ska hon vara ren igen efter sina blödningar.Detta är reglerna vid barnafödande.</v>
<v n="8">Om hon är alltför fattig för att föra fram ett lamm ska hon ta två turturduvor eller två unga duvor. Den ena ska vara till brännoffret och den andra till syndoffret. Prästen ska skaffa försoning för henne med dessa, så att hon blir fullständigt ren igen."</v>
</c>
<c n="13">
<v n="1" t="2">Herren sa till Mose och Aron: "Om någon lägger märke till en svullnad, ett utslag, en böld eller en ljus fläck på sin hud, kan man misstänka spetälska. Han måste då föras till prästen Aron eller till någon av dennes söner</v>
<v n="3">för att undersökas. Om håret på det sjuka stället har vitnat och om det ser ut som om fläcken trängt djupare än huden, är det spetälska, och prästen måste förklara honom spetälsk.</v>
<v n="4">Men om den vita fläcken inte tycks ha trängt djupare ner än till huden, och håret på det angripna stället inte har vitnat, ska prästen hålla honom isolerad i sju dagar.</v>
<v n="5">När den tiden har gått ska prästen undersöka honom igen på den sjunde dagen, och om fläcken inte har förändrats och inte spritt sig, måste prästen låta honom sitta isolerad i ytterligare sju dagar.</v>
<v n="6">Sedan ska han undersöka honom än en gång på den sjunde dagen, och om märkena av sjukdomen har bleknat och inte spritt sig, ska prästen meddela att han är ren. Det var då bara ett ofarligt utslag och mannen behöver bara tvätta sina kläder för att bli ren.</v>
<v n="7">Men om fläcken sprider sig på huden sedan han en gång varit hos prästen för att undersökas, måste han visa upp sig för prästen igen,</v>
<v n="8">och om denne då konstaterar att fläcken har spritt sig, måste han förklaras som spetälsk och oren.</v>
<v n="9" t="10">När någon som är misstänkt för att ha spetälska blir förd till prästen, ska prästen se efter om det finns en svullnad med vitnat hår på det angripna stället eller om en böld håller på att uppstå.</v>
<v n="11">Om han finner dessa symtom är det ett säkert fall av spetälska, och prästen ska förklara honom för oren. Mannen behöver inte isoleras i avvaktan på ytterligare undersökning, för han är utan tvekan sjuk.</v>
<v n="12">Men om prästen ser att spetälskan har brutit ut och spritt sig över hela kroppen, från huvudet till fötterna,</v>
<v n="13">då ska prästen förklara honom botad från spetälska, för han har blivit alldeles vit. Han är ren.</v>
<v n="14" t="15">Men om det finns ställen där huden är borta, ska han förklaras spetälsk. Det är bevisat genom att huden fallit av köttet.</v>
<v n="16" t="17">Men om dessa angripna ställen blir vita, ska den spetälske gå tillbaka till prästen för att bli undersökt på nytt. Om fläckarna verkligen har blivit vita, ska prästen förklara honom ren.</v>
<v n="18">Om någon har en böld på sin kropp och denna läks</v>
<v n="19">men lämnar kvar en vit upphöjning eller en rödvit fläck, måste mannen gå till prästen för att undersökas.</v>
<v n="20">Om prästen ser att såret har trängt ner under huden och om håret på det angripna stället har blivit vitt, ska prästen förklara honom för oren, för spetälska har uppstått genom bölden.</v>
<v n="21">Men om prästen ser att det inte finns några vita hår på stället, om fläcken tycks vara helt ytlig och färgen där är grå, ska prästen hålla honom isolerad i sju dagar.</v>
<v n="22">Om det onda sprider sig under den tiden, måste prästen förklara honom som spetälsk.</v>
<v n="23">Men om fläcken inte blir större är den bara ett ärr efter bölden, och prästen ska förklara honom ren.</v>
<v n="24">Om någon bränner sig och det i brännsåret blir en rödvit eller vit fläck,</v>
<v n="25">måste prästen undersöka den. Om håret vid brännsåret har blivit vitt och det ser ut att ha trängt djupare än huden, är det spetälska som har utvecklats, och prästen måste förklara honom som spetälsk.</v>
<v n="26">Men om prästen inte upptäcker några vita hår på den ljusa fläcken, och inte anser att den har trängt djupare ner än till huden och att den bleknar, ska prästen hålla honom isolerad i sju dagar</v>
<v n="27">och undersöka honom igen på den sjunde dagen. Om fläcken sprider sig på huden, måste prästen förklara honom som spetälsk.</v>
<v n="28">Men om den ljusa fläcken inte flyttat sig eller spritt sig över huden eller om den bleknat, är den bara ett ärr efter brännskadan, och prästen ska förklara att mannen inte har spetälska.</v>
<v n="29" t="30">Om en man eller en kvinna har ett sår på huvudet eller hakan, ska prästen undersöka det. Om det ser ut att vara en infektion under huden och man upptäcker gula hår i såret, måste prästen förklara den personen för spetälsk.</v>
<v n="31">Men om prästens undersökning visar att såret inte trängt djupare än huden och att det är svarta hår i det, då ska den som undersökts hållas isolerad i sju dagar</v>
<v n="32">och sedan undersökas igen på den sjunde dagen. Om såret inte har spritt sig och inga gula hår visar sig, och om infektionen inte tycks ha gått djupare än huden,</v>
<v n="33">ska man raka av håret runt det angripna stället (men inte i själva såret) och prästen ska hålla den som undersökts isolerad i ytterligare sju dagar.</v>
<v n="34">Han ska undersökas igen på den sjunde dagen, och om fläcken då inte har spritt sig och inte tycks ha trängt djupare än huden, ska prästen förklara honom frisk, och sedan han tvättat sina kläder, är han fri.</v>
<v n="35">Men om fläcken senare börjar sprida sig,</v>
<v n="36">ska prästen efter en ny undersökning kunna förklara honom spetälsk utan att behöva bekräfta att det finns gula hår.</v>
<v n="37">Fast om det visar sig att såret inte sprider sig och svart hår växer upp på det angripna stället, då är han botad och inte spetälsk, och prästen ska förklara honom frisk.</v>
<v n="38">Om en man eller kvinna har vita fläckar på huden</v>
<v n="39">och dessa fläckar sedan blir svagare, är det inte spetälska utan en ofarlig hudinfektion.</v>
<v n="40">Om en man tappar håret innebär inte detta att han är spetälsk även om han skulle bli helt skallig!</v>
<v n="41">Om håret faller av från främre delen av huvudet, är det bara vanlig skallighet och inte spetälska.</v>
<v n="42">Men om det på det skalliga stället finns en rödvit fläck kan det vara spetälska som brutit ut.</v>
<v n="43">I så fall ska prästen undersöka honom, och om det är en rödvit upphöjning,</v>
<v n="44">är han spetälsk, och prästen ska förklara honom som sådan.</v>
<v n="45">Den som konstateras ha spetälska måste riva sönder sina kläder, låta håret växa vilt, täcka nedre delen av ansiktet och ropa ut där han går fram: "Spetälsk, spetälsk".</v>
<v n="46">Så länge sjukdomen varar är han oren och måste bo avskilt utanför lägret.</v>
<v n="47" t="48">Om mögel misstänks i kläder eller andra föremål av ylle, linne eller läder</v>
<v n="49">och det finns en grön- eller rödaktig fläck på plagget är det troligen mögel, och då måste det föras fram till prästen för att undersökas.</v>
<v n="50">Prästen ska förvara det i sju dagar,</v>
<v n="51">och på den sjunde dagen ska han granska det igen. Om fläcken har spritt sig är det skadligt mögel,</v>
<v n="52">och då måste man bränna upp föremålet, för möglet kommer att sprida sig. Det måste brännas upp i eld.</v>
<v n="53">Men om prästen finner att fläcken inte har spritt sig när han undersöker den igen på den sjunde dagen,</v>
<v n="54">ska han ge order om att man tvättar det misstänkta föremålet och sedan isolerar det i ytterligare sju dagar.</v>
<v n="55">Om färgen inte förändrats efter de dagarna är det mögel och föremålet ska brännas även om fläcken inte har spritt sig, för föremålet är infekterat alltigenom.</v>
<v n="56">Men om prästen ser att fläcken har bleknat sedan den tvättats, ska han skära bort den från kläderna eller det föremål det rör sig om.</v>
<v n="57">Om den sedan kommer tillbaka är det mögel, och han måste då bränna föremålet.</v>
<v n="58">Om det inte syns något efter tvättningen, kan föremålet användas på nytt efter ännu en tvättning.</v>
<v n="59">Detta är bestämmelserna beträffande mögel på kläder eller föremål av skinn eller läder, och efter dessa regler ska det sedan fastställas om föremålen ska förklaras som skadliga eller ej.</v>
</c>
<c n="14">
<v n="1" t="2">För den vars spetälska försvinner gav Herren Mose dessa föreskrifter:</v>
<v n="3">"Prästen ska gå ut till den sjuke utanför lägret och undersöka honom. Om prästen ser att spetälskan är borta,</v>
<v n="4">ska han skaffa två levande fåglar av något slag som man får äta och sedan ta lite cederträ, ett scharlakansrött snöre och några kvistar isop att användas vid en reningsceremoni för den som blivit frisk.</v>
<v n="5">Prästen ska sedan ge befallning om att man slaktar den ena fågeln över ett lerkärl med friskt vatten.</v>
<v n="6">Den andra fågeln ska levande doppas i blodet tillsammans med cederträet, den röda tråden och isopen.</v>
<v n="7">Sedan ska prästen sju gånger stänka blodet på mannen som blivit botad från sin spetälska, och han ska förklara honom frisk och sedan låta den levande fågeln flyga sin väg.</v>
<v n="8">Därefter ska mannen som blivit frisk tvätta sina kläder, raka av sig allt hår och bada innan han får återvända till lägret. Men han måste vänta ytterligare sju dagar innan han får gå in i sitt tält.</v>
<v n="9">På den sjunde dagen ska han på nytt raka av sig allt hår och skägg och båda ögonbrynen, tvätta sina kläder och bada, och sedan ska han förklaras vara fullkomligt ren från sin spetälska.</v>
<v n="10">Följande dag, den åttonde dagen, ska han ta två felfria lamm av hankön, ett felfritt årsgammalt lamm av honkön, tio liter fint mjöl blandat med olivolja och ytterligare en halv liter olivolja.</v>
<v n="11">Sedan ska prästen som undersökt honom ställa mannen och hans offer inför Herren vid ingången till tabernaklet.</v>
<v n="12">Prästen ska ta ett av lammen och olivoljan och offra det till Herren som ett skuldoffer, genom att vifta med det framför altaret.</v>
<v n="13">Sedan ska han slakta lammet där man slaktar syndoffer- och brännofferdjur vid tabernaklet. Skuldoffret ska sedan ges till mat åt prästen, precis som när man bär fram syndoffer. Det är ett högheligt offer.</v>
<v n="14">Prästen ska ta blodet från skuldoffret och stryka det på högra örsnibben på mannen som blivit frisk, och också på hans högra hands tumme och på högra fotens stortå.</v>
<v n="15">Därefter ska prästen ta olivoljan, hälla den i sin vänstra hand,</v>
<v n="16">doppa sitt högra pekfinger i den och stänka den med sitt finger inför Herren sju gånger.</v>
<v n="17">En del av oljan som prästen har kvar i handen ska han stryka på mannens högra örsnibb, på hans högra hands tumme och stortån på hans högra fot, precis som han gjort med blodet från skuldoffret.</v>
<v n="18">Resten av oljan i hans hand ska användas för att smörja mannens huvud. På så sätt ska prästen försona mannen inför Herren.</v>
<v n="19">Sedan måste prästen bära fram syndoffret och på nytt skaffa försoning för mannen som ska renas efter att ha haft spetälska. Efteråt ska prästen slakta brännofferdjuret</v>
<v n="20">och offra det tillsammans med spisoffret på altaret för att skaffa försoning för mannen, som därefter ska förklaras som ren.</v>
<v n="21">Om han är så fattig att han inte har råd med två lamm, får han bära fram bara ett lamm av hankön för skuldoffret. Detta ska överlämnas till Herren under försoningsceremonin, genom att man viftar med det framför altaret. Vidare kan han som spisoffer bära fram endast tre liter fint mjöl blandat med olivolja, och dessutom en halv liter extra olivolja.</v>
<v n="22">Han ska också bära fram två turturduvor eller två unga duvor, efter vad han har råd till, och använda en av dem till syndoffer och den andra till brännoffer.</v>
<v n="23">Han ska föra fram dem till prästen vid ingången till tabernaklet på den åttonde dagen, till reningsceremonin inför Herren.</v>
<v n="24">Prästen ska ta skuldofferlammet och den halva litern olja och vifta med dem framför altaret som ett viftoffer inför Herren.</v>
<v n="25">Sedan ska han slakta skuldofferlammet och stryka en del av dess blod på högra örat på den som ska renas, på hans högra tumme och på stortån på hans högra fot.</v>
<v n="26">Sedan ska prästen hälla av olivoljan i sin vänstra hand</v>
<v n="27">och med sitt högra pekfinger stänka av den sju gånger inför Herren.</v>
<v n="28">Därefter måste han stryka en del av olivoljan från sin hand på mannens högra örsnibb, högra tumme och högra stortå, precis som han har gjort med blodet från skuldoffret.</v>
<v n="29">Det som är kvar av oljan i hans hand ska han hälla ut över huvudet på den man som ska renas till försoning för honom inför Herren.</v>
<v n="30">Sedan ska han offra de båda turturduvorna eller de två unga duvorna, efter vad man haft råd med.</v>
<v n="31">En av dem är för syndoffret och den andra för brännoffret. De ska offras tillsammans med spisoffret, och prästen ska skaffa försoning för mannen inför Herren."</v>
<v n="32">Detta är alltså bestämmelserna för dem som har blivit renade från spetälska, men inte har möjlighet att bära fram de offer som vanligen fordras för reningsceremonin.</v>
<v n="33" t="34">Sedan sa Herren till Mose och Aron: "När ni kommer in i Kanaans land som jag har gett er, och jag låter något hus där angripas av mögel,</v>
<v n="35">ska ägaren till huset rapportera det för prästen och säga: 'Det ser ut som om det skulle vara mögel i mitt hus!'</v>
<v n="36">Prästen ska då ge order om att huset utryms innan han undersöker det, för att inte alltsammans ska anses som smittat om han konstaterar att det finns mögel där.</v>
<v n="37">Om han hittar gröna eller röda fläckar på husets väggar och de tycks vara under väggens yta,</v>
<v n="38">ska han hålla huset stängt i sju dagar</v>
<v n="39">och sedan komma igen på den sjunde dagen och undersöka det. Om fläckarna har spritt sig på väggen</v>
<v n="40">ska prästen ge order om att man tar bort den del av väggen som blivit smittad. Materialet måste kastas på en oren plats utanför staden.</v>
<v n="41">Sedan ska han ge order om att man skrapar hela huset invändigt. Det avskrapade murbruket ska kastas på en oren plats utanför staden.</v>
<v n="42">Nya stenar ska ersätta dem som tagits bort. Man ska använda nytt murbruk och rappa hela huset.</v>
<v n="43">Men om fläckarna framträder igen,</v>
<v n="44">ska prästen komma tillbaka och undersöka huset. Om han ser att fläckarna har spritt sig, är det mögel och huset är orent.</v>
<v n="45">Då ska han beordra att huset rivs. Alla stenar, allt timmer och murbruk ska bäras ut ur staden till en oren plats.</v>
<v n="46">Den som går in i huset medan det är stängt ska vara oren till kvällen.</v>
<v n="47">Den som sover eller äter i huset ska tvätta sina kläder.</v>
<v n="48">Men om fläckarna inte har kommit tillbaka när prästen kommer igen för att inspektera det efter att det har blivit rappat, då ska han förklara huset rent.</v>
<v n="49">Han ska också utföra en reningsceremoni och använda två fåglar, cederträ, en scharlakansröd tråd och några kvistar isop.</v>
<v n="50">En av fåglarna ska han slakta över ett lerkärl med friskt vatten</v>
<v n="51" t="52">och doppa cederträt, isopen, tråden och den levande fågeln i blodet efter den fågel som slaktats. Han ska också bestänka huset sju gånger. På så sätt ska huset bli rent.</v>
<v n="53">Sedan ska han låta den levande fågeln flyga bort över fälten. Det är på detta sätt man skaffar försoning för ett hus och renar det."</v>
<v n="54">Detta är alltså lagarna över hur man behandlar spetälska, klåda,</v>
<v n="55">mögel i kläder och hus</v>
<v n="56">och svullnader, utslag och ljusa fläckar på huden.</v>
<v n="57">Genom dem kan man få reda på om något är orent eller ej. Det är därför dessa lagar är givna.</v>
</c>
<c n="15">
<v n="1" t="2">Herren sa till Mose och Aron att ge Israels folk följande instruktioner:"Den man som har flytningar från sitt könsorgan är oren.</v>
<v n="3">Detta gäller inte bara när flytningen pågår, utan också en tid efter det att den upphört.</v>
<v n="4">Sängen han ligger på och allt han sitter på blir orent.</v>
<v n="5">Den som rör vid en oren säng blir också oren till kvällen och måste tvätta sina kläder och bada.</v>
<v n="6">Den som sitter där någon som är oren suttit är själv oren till kvällen och måste tvätta sina kläder och bada.</v>
<v n="7">Samma föreskrifter gäller den som rör vid den orene.</v>
<v n="8">Den han spottar på är oren till kvällen och måste tvätta sina kläder och bada.</v>
<v n="9">Den sadel han sitter på är oren,</v>
<v n="10">och den som rör vid eller bär något annat som funnits under honom ska vara oren till kvällen och måste tvätta sina kläder och bada.</v>
<v n="11">Om den orene mannen rör vid någon utan att först ha tvättat händerna, måste den han rört vid tvätta sina kläder, bada och vara oren till kvällen.</v>
<v n="12">Lerkärl som den orene rör vid ska slås sönder och träkar måste tvättas med vatten.</v>
<v n="13">När flytningen upphör, ska han börja en sju dagars reningsceremoni, genom att tvätta sina kläder och bada i friskt vatten.</v>
<v n="14">På den åttonde dagen ska han ta två turturduvor eller två unga duvor och komma fram inför Herren, vid ingången till tabernaklet, och ge dem till prästen.</v>
<v n="15">Prästen ska offra dem där, den ena som syndoffer och den andra som brännoffer. På så sätt skaffar prästen försoning för mannen inför Herren, för den flytning han haft.</v>
<v n="16">När en man haft sädesavgång ska han bada hela kroppen och vara oren till kvällen.</v>
<v n="17">Om sädesvätska kommit på kläderna ska dessa tvättas och sedan förbli orena till kvällen.</v>
<v n="18">Efter ett samlag måste både kvinna och man bada, och de är orena till kvällen.</v>
<v n="19">När en kvinna har menstruation är hon oren i sju dagar, och under den tiden ska den som rör vid henne vara oren till kvällen.</v>
<v n="20">Det som hon ligger eller sitter på under den tiden blir orent.</v>
<v n="21" t="23">Den som rör vid hennes säng eller något hon sitter på ska tvätta sina kläder och bada och förbli oren till kvällen.</v>
<v n="24">En man som har samlag med henne under den tiden är oren i sju dagar, och varje säng som han ligger i ska vara oren.</v>
<v n="25">Om menstruationen fortsätter över den normala tiden eller kommer oregelbundet, tillämpas samma regler som i vanliga fall,</v>
<v n="26">så att det som kvinnan ligger på under den tiden blir orent, precis som under hennes normala menstruationsperiod, och på samma sätt förhåller det sig med allt hon sitter på.</v>
<v n="27">Den som rör vid hennes säng eller något hon sitter på blir oren och måste tvätta sina kläder, bada och betraktas som oren till kvällen.</v>
<v n="28">Om menstruationen har upphört efter sju dagar, är hon ren.</v>
<v n="29">På den åttonde dagen ska hon ta två turturduvor eller två unga duvor och bära fram dem till prästen vid ingången till tabernaklet,</v>
<v n="30">och prästen ska offra en som syndoffer och en som brännoffer och skaffa försoning för henne inför Herren, för orenheten under hennes menstruation.</v>
<v n="31">På så sätt ska ni rena Israels folk från dess orenhet. I annat fall kommer de att dö, därför att de orenar mitt tabernakel som finns bland dem."</v>
<v n="32">Detta är alltså lagen för en man som blir orenad genom flytning från sitt könsorgan eller genom sädesavgång,</v>
<v n="33">och för en kvinnas menstruationsperiod. Den gäller också för den man som har samlag med en kvinna under denna period.</v>
</c>
<c n="16">
<v n="1" t="2">Efter Arons söners död när de kom inför Herren, sa Herren till Mose: "Varna din bror Aron så att han inte utan vidare går in i helgedomen bakom förhänget där arken och benådningsplatsen finns. Ett sådant intrång kommer att straffas med döden. Jag är nämligen själv närvarande i molnet över benådningsplatsen.</v>
<v n="3">Här följer bestämmelserna för när och hur han får gå in dit: Han måste ha med sig en ung tjur till syndoffer och en bagge till brännoffer.</v>
<v n="4">Han ska bada innan han klär på sig de speciella prästkläderna av linne, först underkläderna, sedan rocken med bältet och turbanen.</v>
<v n="5">Israels folk ska sedan ge honom två bockar till syndoffer och en bagge till brännoffer.</v>
<v n="6">Först ska han bära fram den unga tjuren som syndoffer för sig själv och därigenom skaffa försoning för sig och sin familj.</v>
<v n="7">Sedan ska han föra fram de båda bockarna inför Herren, vid ingången till tabernaklet,</v>
<v n="8">och kasta lott för att avgöra vilken som är Herrens och vilken han ska skicka iväg.</v>
<v n="9">Den bock som lotten faller på ska offras av Aron som syndoffer.</v>
<v n="10">Den andra bocken ska få leva och ställas fram inför Herren. Försoningsceremonin ska genomföras, och sedan ska den skickas ut i öknen som syndabock.</v>
<v n="11">När Aron har offrat den unga tjuren som syndoffer för sig själv och sin familj,</v>
<v n="12">ska han ta ett rökelsekar med glöd från Herrens altare, fylla sina händer med välluktande rökelse krossad till fint pulver och bära det innanför förhänget.</v>
<v n="13">Där ska han inför Herren placera rökelsen på glöden, så att ett moln av rökelse täcker både benådningsplatsen över arken och stentavlorna med de tio budorden. Genom att göra så ska han slippa dö.</v>
<v n="14">Han ska också ta en del av blodet från den unga tjuren och stänka det med sitt finger framtill på benådningsplatsen och sedan sju gånger framför den.</v>
<v n="15">Därefter måste han gå ut och offra bocken som var avsedd för folkets syndoffer, bära in blodet innanför förhänget och stänka det på benådningsplatsen och framför den, precis som han gjorde med blodet från den unga tjuren.</v>
<v n="16">På så sätt ska han skaffa försoning åt det allra heligaste därför att det blivit orenat genom Israels folks synder, och åt det heliga, som finns mitt bland folket och är omgivet av deras orenhet.</v>
<v n="17">Ingen annan människa får vara inne i det heliga när Aron går in för att skaffa försoning i det allra heligaste, inte förrän han kommit ut igen och har skaffat försoning åt sig själv och sitt hus och åt hela Israels folk.</v>
<v n="18">Då ska han gå ut till altaret inför Herren och skaffa försoning för det. Han måste stryka av blodet från den unga tjuren och från bocken på altarets horn</v>
<v n="19">och sju gånger stänka av blodet med fingret på altaret, för att därigenom rena det från Israels synd och helga det.</v>
<v n="20">När han har avslutat försoningsceremonin för det allra heligaste, det heliga och altaret, ska han föra fram den levande bocken,</v>
<v n="21">och under det att han lägger sina båda händer på den bekänna Israels folks alla synder. Han ska lägga all deras synd på bockens huvud och skicka ut den i öknen, ledd av den man som blivit utsedd till uppgiften.</v>
<v n="22">Bocken ska alltså bära bort folkets synd till ett land där ingen bor, och mannen ska släppa den lös ute i öknen.</v>
<v n="23">Därefter ska Aron gå in i det heliga igen och ta av sig linnekläderna han tog på sig innan han gick in i det allra heligaste.</v>
<v n="24">Sedan ska han bada på en helig plats, ta på sig sina vanliga kläder igen och gå ut och bära fram sitt eget brännoffer och folkets brännoffer och på så sätt skaffa försoning åt sig själv och folket.</v>
<v n="25">Han ska också bränna upp fettet från syndoffret på altaret.</v>
<v n="26">Mannen som lett ut bocken i öknen ska efteråt tvätta sina kläder och bada innan han får komma tillbaka till lägret.</v>
<v n="27">Den unga tjuren och bocken för syndoffret, vilkas blod förts in av Aron i helgedomen för att skaffa försoning, ska bäras ut utanför lägret och brännas tillsammans med huden och de inre organen.</v>
<v n="28">Den som bränner detta ska sedan tvätta sin kläder och bada, innan han återvänder till lägret.</v>
<v n="29" t="30">Detta är en lag som alltid ska följas: Du får inte utföra något arbete på den tionde dagen i sjunde månaden, utan den dagen måste du använda till självrannsakan och leva i enkelhet. Detta gäller både dem som är födda i landet och dem som är utlänningar och bor bland Israels folk. Detta är den dag då ni ska fira försoningen, då ni i Herrens ögon blev rena från alla era synder.</v>
<v n="31">Det är en vilodag, och den ska ni tillbringa i stillhet och enkelhet. Lagen gäller för all framtid.</v>
<v n="32">Denna ceremoni ska även i senare generationer utföras av den smorde översteprästen, som blivit avskild för uppgiften efter sin förfader Aron. Han ska vara den som tar på sig de heliga linnekläderna</v>
<v n="33">och skaffar försoning för det allra heligaste, det heliga, altaret, prästerna och folket.</v>
<v n="34">Detta ska vara en evig lag för er, att skaffa försoning för Israels folks synder en gång om året."Aron följde alla dessa föreskrifter som Herren gav Mose.</v>
</c>
<c n="17">
<v n="1" t="2">Herren gav också Mose följande föreskrifter som gällde Aron och prästerna och hela Israels folk:</v>
<v n="3" t="4">"Den israelit som offrar en oxe, ett lamm eller en get på någon annan plats än vid tabernaklet gör sig skyldig till mord och ska uteslutas från gemenskapen med sitt folk.</v>
<v n="5">Syftet med denna lag är att hindra Israels folk att offra på fälten och i stället få dem att bära fram sina offer till prästen vid ingången till tabernaklet och bränna fettet till en doft som Herren uppskattar och njuter av.</v>
<v n="6">Om de bär fram offren till prästen har han möjlighet att stänka av blodet på Herrens altare vid ingången till tabernaklet och bränna fettet, som en doft Herren uppskattar och njuter av,</v>
<v n="7">i stället för att folket ska offra till onda andar ute på fälten. Detta ska vara en bestående lag för er, från generation till generation.</v>
<v n="8" t="9">Jag upprepar: Vare sig det är en israelit eller en främling som bor bland er, som frambär ett brännoffer eller slaktoffer någon annanstans än vid ingången till tabernaklet, där det ska frambäras till Herren, så ska han uteslutas från gemenskapen.</v>
<v n="10">Och jag ska vända mitt ansikte från den person som äter blod av något slag, vare sig det är en israelit eller en utlänning som bor hos er. Jag ska utrota honom ur hans folk.</v>
<v n="11">För livet finns i blodet, och jag har gett er blodet till att stänka på altaret till försoning för era liv. Det är blodet som ger försoning, därför att det är liv.</v>
<v n="12">Det är detta som ligger bakom min befallning till Israels folk, att varken de eller utlänningarna som bor bland dem ska äta blod.</v>
<v n="13">Den som går ut och jagar, vare sig det är en israelit eller en utlänning som bor bland er, och dödar något villebråd eller en fågel av något slag som får ätas, måste tömma ut blodet och täcka över det med jord,</v>
<v n="14">för livet finns i blodet. Det är därför jag har sagt till Israels folk att de aldrig ska äta blod, eftersom varje fyrfotadjurs eller fågels liv är i dess blod. Den som äter blod måste utrotas.</v>
<v n="15">Var och en, infödd eller främling, som äter köttet från ett självdött djur eller från ett djur som blivit dödat av ett rovdjur, måste tvätta sina kläder och bada och förbli oren till kvällen. Därefter kan han förklaras ren.</v>
<v n="16">Men om han inte tvättar sina kläder och badar, får han ta sitt straff och alla konsekvenser av detta."</v>
</c>
<c n="18">
<v n="1" t="2">Sedan befallde Herren Mose att säga till Israels folk: "Jag är Herren, er Gud.</v>
<v n="3">Var inte som hedningarna, som folket i Egypten där ni bodde så länge, eller som folket i Kanaan dit jag tänker leda er. Lev inte efter deras lagar.</v>
<v n="4" t="5">Det är bara mina lagar ni ska lyda, och ni måste följa dem i varje detalj, för jag är Herren, er Gud. Om ni lyder dem, ska ni få leva. Jag är Herren.</v>
<v n="6">Ingen får ha sexuellt umgänge med en nära släkting, för jag är Herren.</v>
<v n="7">En son får inte vanära sin far genom att ligga med sin mor</v>
<v n="8">eller med någon annan av sin fars hustrur,</v>
<v n="9">inte heller med sin syster eller halvsyster, vare sig hon är dotter till fadern eller modern och vare sig hon är född i samma hus eller inte.</v>
<v n="10">Du ska inte ha sexuellt umgänge med barnbarn, varken med din sondotter eller med din dotterdotter, för det är en nära släkting.</v>
<v n="11">Du ska inte ha sexuellt umgänge med en halvsyster, din fars hustrus dotter,</v>
<v n="12">inte heller med din faster, för hon är nära släkt med din far.</v>
<v n="13">Du ska inte ha sexuellt umgänge med en moster, för hon är en nära släkting till din mor,</v>
<v n="14">och inte heller med din farbrors hustru, som också räknas som din faster.</v>
<v n="15">Du ska inte ligga med din svärdotter, din sons hustru,</v>
<v n="16">inte heller med din brors fru, för det vanärar din bror.</v>
<v n="17">Du får inte ha ett förhållande med både en kvinna och hennes dotter eller sondotter eller dotterdotter, för de är nära släktingar, och det är ogudaktigt att göra något sådant.</v>
<v n="18">Du ska inte gifta dig med din hustrus syster, för de kommer att bli rivaler. Men om din hustru dör är det inte fel att du gifter dig med hennes syster.</v>
<v n="19">Det får inte förekomma att du ligger med en kvinna som har menstruation</v>
<v n="20">eller ligger med en annan mans hustru, så att du orenar dig med henne.</v>
<v n="21">Du får inte offra barn till Molok och låta bränna dem på hans altare. Du får inte ohelga din Guds namn, för jag är Herren.</v>
<v n="22">Att ligga med en man som man ligger med en kvinna är avskyvärt.</v>
<v n="23">En man får inte ha sexuellt umgänge med något djur, så att han därigenom orenar sig. Inte heller en kvinna, för det är i allra högsta grad perverst.</v>
<v n="24">Orena inte er själva genom något av allt detta, för det är sådant som hedningarna gör. Därför att de gör så kommer jag att fördriva dem från det land ni kommer att få.</v>
<v n="25">Hela landet blir orent genom sådana handlingar. Det är därför jag straffar folken som bor där och kommer att fördriva dem ut ur landet.</v>
<v n="26">Ni måste hålla alla mina lagar och förordningar mycket noga, och ni får inte göra er skyldiga till något av detta. Dessa lagar gäller både er som är födda bland Israels folk och de utlänningar som bor hos er.</v>
<v n="27">Alla dessa avskyvärdheter har folket som bor i landet jag ska leda er till fortsatt med, och landet är orent.</v>
<v n="28">Gör inte sådana saker, för då kommer jag att driva ut er ur landet, precis som jag ska göra med det folk som bor där nu.</v>
<v n="29" t="30">Var och en som gör sådana ohyggliga handlingar ska uteslutas ur detta folk. Var alltså mycket noga med att lyda mina lagar och håll inte på med någonting av detta. Orena inte er själva med dessa onda gärningar, som folket i landet ni är på väg till ägnar sig åt. Jag är nämligen Herren, er Gud."</v>
</c>
<c n="19">
<v n="1" t="2">Herren befallde också Mose att säga följande till Israels folk: "Ni måste vara heliga, för jag, Herren, er Gud, är helig. Ni måste respektera era föräldrar och hålla min sabbatslag, för jag är Herren, er Gud.</v>
<v n="3" t="4">Tillverka inte eller tillbe avgudar, för jag är Herren, er Gud.</v>
<v n="5">När ni bär fram ett tackoffer till Herren, ska ni offra det på rätt sätt så att det blir accepterat.</v>
<v n="6">Ät det samma dag ni offrar det och aldrig senare än dagen därpå. Det som blir kvar till tredje dagen måste brännas upp.</v>
<v n="7">Det som äts på den tredje dagen är nämligen vedervärdigt för mig, och jag kan inte acceptera det.</v>
<v n="8">Om ni äter det på den tredje dagen drar ni på er skuld, för då ohelgar ni Herrens helighet och ska bli skilda från Herrens folk.</v>
<v n="9">När ni bärgar in skörden, ska ni inte skörda i hörnen och längs kanterna av fältet, och inte heller plocka upp ax som ligger kvar på marken.</v>
<v n="10">Samma sak gäller vinskörden. Plocka inte av de sista druvorna på grenarna, och låt druvor som fallit ner på marken ligga kvar. Lämna detta åt de fattiga och åt främlingar, för jag är Herren, er Gud.</v>
<v n="11">Ni ska inte stjäla eller ljuga eller bedra någon av ert eget folk.</v>
<v n="12">Inte heller ska ni svära falskt och därigenom dra vanära över er Guds namn, för jag är Herren.</v>
<v n="13">Ni ska inte röva från någon eller förtrycka någon, och ni ska betala era anställda väl. Om ni är skyldiga dem något, så betala det genast, helst samma dag.</v>
<v n="14">Du ska inte förbanna den döve eller lägga en snara för den blinde, där han går fram. Frukta er Gud! Jag är Herren!</v>
<v n="15">Bevaka rättvisan och gör inte skillnad på fattig och rik. Döm inte din nästa för hårt.</v>
<v n="16">Skvallra inte! Kom inte med falska anklagelser mot en medmänniska, för jag är Herren.</v>
<v n="17">Du får inte hata din bror! Tillrättavisa den som syndar! Låt honom inte komma undan, för då är du lika skyldig som han.</v>
<v n="18">Hämnas inte! Var inte självisk och överlägsen, utan älska din medmänniska som dig själv, för jag är Herren.</v>
<v n="19">Lyd mina lagar: Låt inte djur av olika slag para sig med varandra, och så inte två olika sädesslag på din åker. Bär inte kläder som är vävda av två olika material.</v>
<v n="20">Om en man förför en slavflicka som ska gifta sig med en annan man, ska de båda två ställas inför domstol men inte dömas till döden, eftersom hon inte är fri.</v>
<v n="21">Mannen ska bära fram sitt skuldoffer inför Herren vid ingången till tabernaklet. Offret ska bestå av en bagge.</v>
<v n="22">Prästen ska med baggen skaffa försoning åt mannen för den synd han har begått, och han ska få förlåtelse.</v>
<v n="23">När ni har kommit in i landet och har planterat alla slags fruktträd ska ni inte äta något av de tre första skördarna, för de betraktas som orena.</v>
<v n="24">Det fjärde året ska hela skörden överlämnas åt Herren och ges till honom som tacksägelse.</v>
<v n="25">Först det femte året är skörden er egen, och då kommer Herren att ge er extra mycket.</v>
<v n="26">Jag är Herren, er Gud! Ni får inte äta blodigt kött. Inte heller får ni befatta er med spådomar och trollkonster.</v>
<v n="27">Ni får inte klippa håret vid tinningarna eller ansa era skägg så som hedningarna gör.</v>
<v n="28">Ni ska inte rista in några märken i er hud eller tatuera er. Jag är Herren.</v>
<v n="29">Du ska inte förnedra din dotter genom att göra henne till en prostituerad, för då kommer landet snart att bli fyllt av ondska.</v>
<v n="30">Håll mina sabbatslagar och respektera mitt tabernakel, för jag är Herren.</v>
<v n="31">Orena er inte genom att rådfråga medier och trollkarlar, för jag är Herren, er Gud.</v>
<v n="32">Ni ska bevisa de äldre vördnad och respekt i fruktan för Gud. Jag är Herren.</v>
<v n="33">Utnyttja inte invandrarna i ert land. Handla inte orätt mot dem.</v>
<v n="34">De ska behandlas som andra medborgare. Älska dem som er själva och kom ihåg att ni också var främlingar i Egypten. Jag är Herren, er Gud.</v>
<v n="35" t="36">Ni måste vara opartiska. Använd aldrig falska mått på längd, vikt och rymd. Ge i stället fullt mått, för jag är Herren, er Gud, som ledde er ut ur Egypten.</v>
<v n="37">Ni måste ge akt på alla mina befallningar och förordningar och lyda dem mycket noga, för jag är Herren."</v>
</c>
<c n="20">
<v n="1" t="2">Herren gav Mose ytterligare föreskrifter för Israels folk: "Den av er, vare sig det är en israelit eller en främling som bor bland er, som offrar sitt barn som brännoffer åt Molok ska stenas av folket.</v>
<v n="3">Ja, jag ska själv vända mig mot den mannen och skilja honom från hans folk. Genom att ge sitt barn åt Molok har han vanärat mitt heliga tabernakel och förolämpat mitt heliga namn.</v>
<v n="4">Och om folket i landet låtsas som ingenting och vägrar att döda mannen,</v>
<v n="5">då ska jag själv vända mitt ansikte mot honom och hans familj och utrota honom tillsammans med alla andra som vänder sig till andra gudar.</v>
<v n="6">Jag ska vända mig mot den som rådfrågar medier och spåmän i stället för mig och utrota den personen ur det folk han tillhör.</v>
<v n="7">Rena er och var heliga, för jag är Herren, er Gud.</v>
<v n="8">Ni måste lyda alla mina bud, för jag är Herren som renar er.</v>
<v n="9">Var och en som förbannar sin far eller mor ska straffas med döden, för han har förbannat sitt eget kött och blod.</v>
<v n="10">Om en man är otrogen med sin grannes eller någon annans hustru, ska både mannen och kvinnan straffas med döden.</v>
<v n="11">Om en man ligger med sin fars hustru, har han orenat det som tillhör hans far. Både mannen och kvinnan måste dö, och det är deras eget fel.</v>
<v n="12">Om en man ligger med sin svärdotter ska båda straffas med döden. De har själva dragit detta över sig genom att orena varandra.</v>
<v n="13">Straffet för homosexuella handlingar är döden för båda parter. De har själva dragit det över sig.</v>
<v n="14">Om en man tar till hustru modern till den han redan är gift med är det en fruktansvärd synd. De ska alla tre brännas levande, för att ondskan bland er ska utplånas.</v>
<v n="15">Om en man har sexuellt umgänge med ett djur ska både han och djuret dödas.</v>
<v n="16">Om en kvinna har sexuellt umgänge med ett djur ska både kvinnan och djuret dödas. De har själva dragit straffet över sig.</v>
<v n="17">Om en man ligger med sin halvsyster, vare sig det är dottern till hans far eller hans mor, är det skamligt, och han ska offentligt utrotas från Israels folk och bära sin skuld.</v>
<v n="18">Om en man ligger med en kvinna under hennes menstruation ska båda uteslutas ur gemenskapen, för de har brutit mot reglerna om orenhet.</v>
<v n="19">Samlag är olagligt mellan en man och hans moster eller faster, för de är alltför nära släktingar. De ska straffas.</v>
<v n="20">Om en man har samlag med sin farbrors änka, har han tagit det som tillhör hans farbror. Som straff får de båda bära sin synd och dö barnlösa.</v>
<v n="21">Om en man gifter sig med sin brors änka är detta en oren handling. Han har tagit det som tillhör hans bror och de ska därför dö barnlösa.</v>
<v n="22">Ni måste lyda alla mina lagar och förordningar, för att jag inte ska driva ut er ur ert nya land.</v>
<v n="23">Ni ska inte följa sederna hos det folk jag fördrev ut ur landet innan ni kom, för de gör allt detta som jag har varnat er för, och detta är anledningen till att jag avskyr dem.</v>
<v n="24">Jag har lovat er deras land. Jag ska ge er det till besittning. Det är ett land som flyter av mjölk och honung. Jag är Herren er Gud som har avskilt er från andra folk.</v>
<v n="25">Ni ska därför skilja mellan de fåglar och andra djur som jag har gett er tillåtelse att äta och de som ni inte får äta. Ni ska inte besmitta er och göra er förhatliga inför mig genom att äta något djur som jag har förbjudit, även om landet är fullt av dem.</v>
<v n="26">Ni ska vara heliga inför mig, för jag, Herren, är helig. Jag har avskilt er från alla andra folk för att ni ska vara mina.</v>
<v n="27">Medier, trollkarlar och spåkvinnor ska ni stena till döds. De har själva dragit denna dom över sig."</v>
</c>
<c n="21">
<v n="1">Herren sa till Mose:"Säg till prästerna att aldrig orena sig genom att röra vid en död människa,</v>
<v n="2" t="3">utom om det är en nära släkting, en mor eller en far, en son eller dotter, en bror eller en ogift syster som han har haft särskilt ansvar för, eftersom hon inte haft någon man.</v>
<v n="4">Som ledare för sitt folk får prästen nämligen inte orena sig så som en vanlig människa kan göra.</v>
<v n="5">Prästerna får inte raka av sig håret eller skägget och inte heller får de tatuera sig.</v>
<v n="6">De ska vara heliga inför Gud och får inte vanära eller ohelga hans namn. I så fall är de inte lämpade att bära fram eldsoffer till Herren, sin Gud.</v>
<v n="7">En präst får inte gifta sig med en prostituerad, eller med en kvinna från en annan stam eller med en frånskild kvinna, för han är en helig man inför Gud.</v>
<v n="8">Prästen är avskild för att bära fram offer inför Gud. Han är helig, för jag, Herren som helgar er, är helig.</v>
<v n="9">En prästdotter som låter prostituera sig vanärar sin far och ska brännas levande.</v>
<v n="10">Översteprästen, som blivit smord med den speciella smörjelsen och bär de särskilda kläderna, får inte låta sitt hår hänga löst eller riva sönder sina kläder i sorg.</v>
<v n="11">Han får inte komma i närheten av en död människa, inte ens sin far eller mor.</v>
<v n="12">Han får inte lämna helgedomen när han är i tjänst och inte heller behandla mitt tabernakel som ett vanligt hus, för han är avskild genom att Guds smörjelseolja är över honom. Jag är Herren.</v>
<v n="13" t="15">Den kvinna han gifter sig med får inte ha varit änka, frånskild, prostituerad eller i övrigt ha varit tillsammans med en man. Hon måste vara en orörd kvinna av hans egen stam, för han får inte bli far till barn med blandat blod."</v>
<v n="16" t="17">Och Herren sa till Mose: "Säg till Aron att den av hans ättlingar i kommande generationer som har något handikapp inte får bära fram offer inför Gud.</v>
<v n="18">Den som är blind, lam eller vanställd till sin kropp,</v>
<v n="19">sina händer eller fötter,</v>
<v n="20">är puckelryggig eller dvärg eller har något fel på sitt öga, eller har utslag eller skabb på huden, eller är kastrerad,</v>
<v n="21">får inte på grund av detta handikapp bära fram eldsoffer inför Herren, även om han är ättling till Aron.</v>
<v n="22">Men han ska få äta prästernas mat, som offrats till Gud, både från de heliga och allra heligaste offren.</v>
<v n="23">Han får däremot inte gå innanför förhänget och inte heller komma i närheten av altaret, på grund av sitt kroppsliga fel. Detta skulle orena min helgedom, för jag är Herren, som helgar den."</v>
<v n="24">Mose gav alltså dessa föreskrifter till Aron och hans söner och till hela Israels folk.</v>
</c>
<c n="22">
<v n="1" t="2">Herren sa till Mose: "Säg till Aron och hans söner att de ska vara mycket noga med att visa respekt för folkets offer till mig, för jag är Herren.</v>
<v n="3">Från och med nu och för all framtid gäller att om en präst som är oren offrar djur som folket har kommit med eller tar hand om gåvor som är avskilda för Herren, så ska han avsättas från sin tjänst. Jag är Herren!</v>
<v n="4">Ingen präst som är spetälsk eller som har något vätskande sår får äta av de heliga offren förrän han blivit frisk. Och den präst som rör vid en död människa eller som är oren genom sädesavgång</v>
<v n="5">eller som rör vid någon orm eller något annat som är förbjudet eller som råkar röra vid någon som är oren,</v>
<v n="6">den prästen ska vara oren till kvällen och får inte äta av de heliga offren, förrän han har badat.</v>
<v n="7">När solen har gått ner är han ren igen och kan äta sin del av offren.</v>
<v n="8">Han får inte äta något självdött djur eller något djur som blivit ihjälrivet av rovdjur, för det skulle orena honom. Jag är Herren.</v>
<v n="9">Varna prästerna så att de följer de här föreskrifterna mycket noga och inte blir dömda som skyldiga och måste dö därför att de brutit mot dessa regler. Jag är Herren, som helgar dem.</v>
<v n="10">Ingen får äta av de heliga offren med mindre han är präst. Ingen som är på besök hos en präst och ingen anställd tjänare får äta av offren.</v>
<v n="11">Men det finns ett undantag. Om prästen för egna pengar har skaffat sig en slav, så får denne äta av maten. Det får också de barn till denne slav som föds i hans hus.</v>
<v n="12">Om en prästdotter gifter sig med någon utanför stammen, får hon inte äta de heliga offren.</v>
<v n="13">Men om hon är änka eller frånskild och inte har någon som försörjer henne och därför har återvänt till föräldrahemmet, får hon äta sin fars mat igen. Men ingen annan som inte är medlem i de prästerliga familjerna får äta denna mat.</v>
<v n="14">Om någon skulle äta av de heliga offren utan att veta om det, ska han till prästen lämna tillbaka lika mycket som han har tagit och lägga till en femtedel.</v>
<v n="15">De heliga offer som Israels folk burit fram får inte vanhelgas genom att någon obehörig äter av dem, för de har burits fram till Herren.</v>
<v n="16">Den som bryter denna lag drar på sig skuld och råkar i stor fara, därför att han har ätit heliga offer. Jag är Herren, som helgar era offer."</v>
<v n="17" t="18">Och Herren sa till Mose: "Säg till Aron och hans söner och hela Israels folk, att om en israelit eller någon annan som bor bland er bär fram ett brännoffer till Herren, vare sig det är för att infria ett löfte eller av fri vilja,</v>
<v n="19">kommer det endast att accepteras av Herren om det är ett felfritt djur av hankön. Det måste vara en ung tjur, ett får eller en bock.</v>
<v n="20">Djur som har något fel får inte offras, för de kommer inte att accepteras.</v>
<v n="21">Den som offrar ett tackoffer från hjorden till Herren, vare sig det är för att infria ett löfte eller av fri vilja, måste offra ett felfritt djur, för i annat fall kommer det inte att accepteras.</v>
<v n="22">Ett djur som är blint eller odugligt eller lemlästat eller som har sår eller skabb eller någon annan hudsjukdom, får inte offras till Herren. Det är inte lämpligt som brännoffer för Herrens altare.</v>
<v n="23">Om den unga tjuren eller lammet som bärs fram inför Herren är missbildat, kan djuret offras som ett frivilligt offer, men inte som ett löftesoffer.</v>
<v n="24">Ett djur som är kastrerat eller skadat i sina könsorgan ska inte offras till Herren vid något tillfälle.</v>
<v n="25">Denna bestämmelse gäller för de offer som utlänningar bland er bär fram, men också de djur ni själva offrar, för endast felfria djur kan godkännas för detta offer."</v>
<v n="26" t="27">Och Herren sa till Mose: "När kalvar, lamm eller killingar föds ska de få stanna hos sina mödrar i sju dagar, men från och med den åttonde dagen kan de användas som eldsoffer åt Herren.</v>
<v n="28">Ni ska inte slakta ett moderdjur och hennes avkomma på samma dag, vare sig det gäller en ko eller en tacka.</v>
<v n="29" t="30">När ni bär fram ett lovoffer till Herren måste ni göra det på rätt sätt och äta det offrade djuret samma dag som det slaktats. Lämna inte något av det till följande dag! Jag är Herren.</v>
<v n="31">Ni måste hålla alla mina bud, för jag är Herren.</v>
<v n="32" t="33">Ni ska respektera mig och inte ohelga mitt namn, för jag, Herren, har gjort er heliga inför mig och räddat er ut ur Egypten för att ni ska vara mitt eget folk. Jag är Herren."</v>
</c>
<c n="23">
<v n="1" t="2">Herren sa till Mose: "Meddela Israels folk att det ska fira flera årliga högtider inför mig då hela Israel ska samlas för att be till mig.</v>
<v n="3">Under sex dagar får ni arbeta, men den sjunde är en vilodag, en helig sabbat. Den dagen får ni inte uträtta något arbete, var ni än bor.</v>
<v n="4">Här följer de heliga högtiderna, som ni ska fira varje år:</v>
<v n="5">Herrens påsk ska firas i slutet av mars.</v>
<v n="6">Det osyrade brödets högtid ska firas med början första dagen efter påsk.</v>
<v n="7">På första dagen under den högtiden ska ni samla allt folket för att tillbe mig, och allt arbete ska upphöra.</v>
<v n="8">Likadant ska ni göra på den sjunde dagen under högtiden. Under alla sju dagarna ska ni offra eldsoffer inför Herren.</v>
<v n="9" t="11">Den första skördens högtid ska firas när ni har kommit in i det land som jag ska ge er och ni har bärgat in er första skörd. Då ska ni bära fram den första kärven av skörden till prästen första dagen efter sabbaten. Han ska vifta med den inför Herren som ett viftoffer, och den ska tas emot av Herren som er välbehagliga gåva.</v>
<v n="12">Samma dag ska ni som brännoffer till Herren offra ett felfritt årsgammalt lamm av hankön.</v>
<v n="13">Ett spisoffer ska bäras fram tillsammans med detta, och det ska bestå av sju liter fint mjöl blandat med olivolja. Detta är ett eldsoffer till Herren som han kommer att uppskatta. Bär också fram ett drickoffer, bestående av en och en halv liter vin.</v>
<v n="14">Innan ni har gjort detta får ni inte själva äta av skörden, varken färska eller rostade ax eller bröd. Detta är en bestående lag för hela landet.</v>
<v n="15" t="16">Pingsthögtiden ska firas sju veckor senare, dvs efter femtio dagar. Då ska ni bära fram ett offer av säd ur er senaste skörd till Herren.</v>
<v n="17">Det ska bestå av två brödkakor från varje hushåll, och dem ska prästen vifta med som ett viftoffer inför Herren. Baka brödet på sju liter fint mjöl, som innehåller jäst. Detta är ett förstlingsoffer till Herren.</v>
<v n="18">Tillsammans med brödet och vinet ska ni som brännoffer till Herren bära fram sju felfria årsgamla lamm, en tjur och två baggar. Alla är eldsoffer som Herren uppskattar.</v>
<v n="19">Ni ska offra en bock som syndoffer och två årsgamla lamm av hankön som tackoffer.</v>
<v n="20">Prästerna ska vifta med dessa offer inför Herren tillsammans med brödkakorna. De är heliga inför Herren och ska överlämnas som mat åt prästerna.</v>
<v n="21">Den dagen ska en helig samling utlysas för allt folket. Arbeta inte på den dagen! Detta är en lag som ska respekteras från generation till generation.</v>
<v n="22">När ni bärgar in skörden får ni inte ta säden närmast åkerrenarna eller plocka upp sädesax som tappats. Lämna kvar det till de fattiga och till utlänningarna, som finns hos er och som inte har egna åkrar. Jag är Herren, er Gud!</v>
<v n="23" t="24">Basunhögtiden ska firas i mitten av september, då allt folket ska mötas till en stor fest för att be till Herren. Det är en minneshögtid, och man ska sammankalla till högtiden genom att blåsa i basun.</v>
<v n="25">Arbeta inte på den högtidsdagen, utan frambär eldsoffer till Herren.</v>
<v n="26" t="27">Försoningsdagen infaller nio dagar senare. Allt folket ska då samlas inför Herren och sörja över sin synd. De ska bära fram eldsoffer till Herren.</v>
<v n="28">Arbeta inte den dagen, för det är en särskild försoningsdag inför Herren, er Gud.</v>
<v n="29">Den som inte använder den dagen till att ångra sig och sörja över sin synd ska uteslutas ur gemenskapen med sitt folk.</v>
<v n="30" t="31">Och jag ska låta döda den som arbetar på den dagen. Detta är en lag som gäller Israel från generation till generation.</v>
<v n="32">Det här är nämligen en vilosabbat, och på den ska ni ödmjuka er och ångra det onda. Denna försoningshögtid börjar den ena kvällen och pågår till kvällen därpå.</v>
<v n="33" t="34">Lövhyddohögtiden ska firas fem dagar senare, den sista september. Den ska firas inför Herren under sju dagar.</v>
<v n="35">Den första dagen ska folket mötas till en helig sammankomst. Arbeta inte den dagen!</v>
<v n="36">På var och en av de sju dagarna i högtiden ska ni bära fram ett eldsoffer till Herren, och på den åttonde dagen ska det vara ännu en helig sammankomst för folket, då det på nytt ska bära fram ett eldsoffer till Herren. Detta är en glädjehögtid då inget tungt arbete är tillåtet.</v>
<v n="37">Dessa är alltså de regelbundna årliga högtiderna. Under dem ska folket mötas till heliga sammankomster, och eldsoffer ska bäras fram till Herren.</v>
<v n="38">De här årliga högtiderna ska firas förutom era regelbundna sabbater. Offren under högtiderna ska ges utöver era regelbundna gåvor och löften.</v>
<v n="39">Den sista september, vid slutet av er skördetid, ska ni fira en högtid under sju dagar inför Herren. Kom ihåg att den första och den sista dagen i högtiden är vilodagar.</v>
<v n="40">Den första dagen ska ni ta frukt från träden, liksom palmkvistar och lövrika grenar att bygga hyddor av, och sedan glädja er inför Herren er Gud i sju dagar.</v>
<v n="41">Denna årliga sjudagarshögtid ska firas generation efter generation.</v>
<v n="42">Under dessa sju dagar ska ni alla, som är infödda israeliter, bo i hyddor.</v>
<v n="43">Detta ska ni göra för att Israels folk, generation efter generation, ska komma ihåg att jag ledde er ut ur Egypten och lät er bo i hyddor. Jag är Herren er Gud."</v>
<v n="44">Mose berättade alltså för Israels folk om dessa årliga Herrens högtider.</v>
</c>
<c n="24">
<v n="1" t="2">Herren sa till Mose: "Säg till Israels folk att skaffa fram ren olivolja,</v>
<v n="3" t="4">så att ljusstaken av rent guld, som står utanför förhänget och stänger vägen till det allra heligaste, alltid kan brinna. Varje morgon och kväll ska Aron fylla på ny olja och se till vekarna. På denna ljusstake ska en evig låga brinna inför Herren från generation till generation.</v>
<v n="5" t="8">Varje sabbatsdag ska översteprästen lägga ut tolv brödkakor i två rader, sex i varje rad, på guldbordet som står inför Herren. Bröden ska vara bakade av fint mjöl, och man ska använda fyra liter mjöl till varje kaka. Utmed varje rad ska läggas ren rökelse. Detta ska vara ett eldsminnesoffer inför Herren, till påminnelse om hans eviga förbund med Israels folk.</v>
<v n="9">Aron och hans söner ska äta upp bröden på en plats som är särskilt avsedd för detta ändamål. Bröden är eldsoffer till Herren, enligt en av Gud fastställd lag, och de är högheliga."</v>
<v n="10">En dag ute i lägret började en man, vars mor var israelit och vars far egyptier, att slåss med en av Israels män.</v>
<v n="11">Under slagsmålet förbannade den egyptiske mannen Gud och fördes fram till Mose för att bli dömd. (Hans mor hette Selomit, dotter till Dibri av Dans stam.)</v>
<v n="12">Han hölls i förvar till dess Herren visade vad man skulle göra med honom.</v>
<v n="13" t="14">Herren sa till Mose: "För ut honom utanför lägret och be alla som hörde honom förbanna mitt namn att lägga sina händer på hans huvud. Sedan ska folket stena honom till döds.</v>
<v n="15" t="16">Säg till Israels folk att den som förbannar sin Gud måste sona detta med livet. Han måste dö. Hela församlingen ska stena honom. Denna lag gäller för både utlänningar och israeliter, när de har hädat Herrens namn. De måste dö.</v>
<v n="17">Dessutom måste alla mördare avrättas.</v>
<v n="18">Den som dödar ett djur som inte är hans eget måste ersätta det.</v>
<v n="19">Ett straff ska alltid utmätas efter den skada som skett,</v>
<v n="20">öga för öga och tand för tand. Så som någon behandlar en annan, ska han själv behandlas.</v>
<v n="21">Jag säger det igen: den som dödar ett djur måste ersätta det, och den som dödar en människa måste dö.</v>
<v n="22">Ni ska ha samma lag för utlänningar och infödda, för jag är Herren, er Gud."</v>
<v n="23">De förde alltså ut mannen utanför lägret och stenade honom till döds, så som Herren hade befallt Mose.</v>
</c>
<c n="25">
<v n="1" t="2">Medan Mose var på Sinai berg, gav Herren honom de här förordningarna för Israels folk:"När ni kommer in i landet som jag ska ge er, måste ni låta det vila inför Herren vart sjunde år.</v>
<v n="3">Under sex år kan ni beså era åkrar, beskära era vingårdar och bärga in era skördar,</v>
<v n="4">men under det sjunde året ska landet ligga i träda, obrukat, inför Herren. Så inte ert utsäde och beskär inte era vingårdar på hela året.</v>
<v n="5">Skörda inte ens det som växer upp av spillsäden, och samla inte heller in de druvor som mognar. Det är nämligen ett viloår för landet.</v>
<v n="6" t="7">Skörden som växer det året ska tillhöra alla, både er själva, era tjänare, era slavar och de utlänningar som bor bland er, och även boskapen och de vilda djuren.</v>
<v n="8">Vart femtionde år,</v>
<v n="9">på försoningsdagen, ska ni låta basunerna ljuda högt och länge i hela landet.</v>
<v n="10">Det femtionde året ska nämligen vara heligt. Då ska frihet råda i landet och var och en få tillbaka den mark han tvingats avstå till andra. Det ska vara ett år när all familjeegendom som sålts till andra ska återlämnas till de ursprungliga ägarna eller till deras arvtagare.</v>
<v n="11">Vilket lyckligt år det kommer att bli! Under det året ska ni inte så, bärga in säd eller skörda druvor.</v>
<v n="12">Ni ska låta det vara ett heligt jubelår. Under det året ska ni äta av den säd och av allt annat som växer vilt i landet.</v>
<v n="13">Ja, under det året ska var och en återvända hem till sitt eget, och även den som tvingats sälja sin egendom ska få tillbaka den.</v>
<v n="14" t="16">Om marken köpts eller sålts under de föregående fyrtionio åren, ska ni ha kommit överens om ett rättvist pris i förhållande till antalet år fram till jubelåret. Om jubelåret då låg långt framåt i tiden blev priset högt. Det är ju egentligen antalet skördar som överlåts och inte marken i sig själv.</v>
<v n="17" t="18">Utnyttja inte varandra utan frukta Herren, er Gud! Jag är Herren! Lyd mina lagar om ni önskar leva tryggt i landet.</v>
<v n="19">När ni lyder mig kommer landet att ge ovanligt stora skördar, och ni kan äta er mätta i lugn och ro.</v>
<v n="20">Men ni kommer att undra: 'Vad ska vi äta under det sjunde året, om vi varken får så eller skörda då?'</v>
<v n="21" t="22">Svaret lyder: 'Jag ska välsigna er med så rikliga skördar under det sjätte året att de kommer att räcka tills skörden det åttonde året är inbärgad!'</v>
<v n="23">Kom ihåg att landet är mitt. Ni får inte sälja jorden för gott. Ni är främlingar som arrenderar min jord.</v>
<v n="24">Varje köpekontrakt måste tillåta att marken kan återköpas när som helst.</v>
<v n="25">Om någon blir fattig och säljer en del av sin egendom, kan hans närmaste släktingar lösa tillbaka den.</v>
<v n="26">Om det inte finns någon annan som vill lösa in den, men han själv kan få ihop tillräckligt med pengar,</v>
<v n="27">ska han alltid kunna köpa tillbaka den till ett pris ställt i förhållande till antalet skördar före nästa jubelår, och ägaren måste ta emot pengarna och återlämna jorden till honom.</v>
<v n="28">Men om den ursprunglige ägaren inte kan lösa in den, ska den tillhöra den nye ägaren fram till jubelåret. Men då måste den lämnas tillbaka.</v>
<v n="29">Om en man säljer ett hus i en stad har han full återköpsrätt under ett år.</v>
<v n="30">Men om han inte utnyttjar den ska huset för alltid tillhöra den nye ägaren. Det behöver inte lämnas tillbaka till den ursprunglige ägaren vid jubelåret.</v>
<v n="31">Med ett hus i en by utan omgivande mur är det som med åkermark. Det är alltså möjligt att köpa tillbaka det när som helst, och det ska alltid lämnas tillbaka till de ursprungliga ägarna vid jubelåret.</v>
<v n="32">Men leviternas hus, också de som ligger i städerna, kan köpas tillbaka när som helst</v>
<v n="33">och måste återlämnas till den ursprunglige ägaren vid jubelåret, för leviterna ska inte äga mark som de andra stammarna utan är hänvisade till att bo i städer och deras närhet.</v>
<v n="34">Leviterna har inte tillåtelse att sälja den mark som omger deras städer, för den är avsedd bara för dem.</v>
<v n="35">Om en av er blir fattig och inte har råd att bo kvar bland sitt folk ska du hjälpa honom, precis som du skulle hjälpa en främling, så att han kan bo kvar bland er.</v>
<v n="36">Utkräv ingen ränta av honom, utan frukta Herren, så att din landsman kan bo kvar bland er.</v>
<v n="37">Låna honom inte pengar mot ränta eller sälj mat till honom för att tjäna på det.</v>
<v n="38">Jag är Herren, er Gud, som förde er ut ur Egypten för att ge er Kanaans land och vara er Gud.</v>
<v n="39">Om en av er blir fattig och säljer sig själv till dig får du inte behandla honom som en vanlig slav,</v>
<v n="40">utan i stället som en anställd tjänare eller som en gäst. Han ska bara vara i tjänst hos dig fram till jubelåret.</v>
<v n="41">Då kan han lämna dig och återvända med sina barn till sin egen släkt och egendom.</v>
<v n="42">För jag ledde er ut ur Egypten, och ni är mina tjänare. Därför ska ni inte säljas som vanliga slavar</v>
<v n="43">eller bli utsatta för hård behandling. Frukta er Gud!</v>
<v n="44">Men du kan köpa slavar från andra folk som bor i närheten</v>
<v n="45">och från de främlingar som bor bland er.</v>
<v n="46">De ska för alltid bli slavar hos dig och övertas av dina barn. Men dina bröder bland Israels folk får inte bli behandlade på det sättet.</v>
<v n="47">Om en utlänning som bor bland er blir rik, och en israelit blir fattig och säljer sig till utlänningen eller dennes familj,</v>
<v n="48">kan han köpas tillbaka av en av sina bröder,</v>
<v n="49">sin farbror, sin kusin eller någon annan nära släkting. Han kan också köpa sig själv fri om han senare får möjlighet.</v>
<v n="50">Priset på hans frihet ska stå i proportion till det antal år som är kvar fram till jubelåret, eller vad det skulle kosta att anställa en tjänare för så många år.</v>
<v n="51">Om det är många år kvar till jubelåret, ska han betala nästan lika mycket som han fick när han sålde sig.</v>
<v n="52">Om det bara är några få år kvar till jubelåret, ska han betala en liten del av den summa han fick när han sålde sig själv.</v>
<v n="53">Om han säljer sig till en utlänning, måste denne behandla honom som en anställd tjänare snarare än som en slav eller som sin egendom.</v>
<v n="54">Om han ännu inte har blivit friköpt när jubelåret är inne ska han och hans barn friges då,</v>
<v n="55">för Israels folk tillhör mig. Jag ledde dem ut ur Egypten. Jag är Herren, er Gud.</v>
</c>
<c n="26">
<v n="1">Ni får inte ha några avgudar. Ni får aldrig tillbe uthuggna bilder, pelare eller stenstoder, för jag är Herren, er Gud.</v>
<v n="2">Ni måste lyda mina sabbatslagar och visa vördnad för mitt tabernakel, för jag är Herren.</v>
<v n="3">Om ni lyder alla mina bud,</v>
<v n="4" t="5">ska jag ge er regn regelbundet. Landet ska få ovanligt stora skördar och träden ska vara tunga av frukt! Ni ska vara upptagna med att tröska tills det är dags för druvskörden, och den ska i sin tur pågå tills det åter är dags att så. Ni ska få äta er mätta och bo tryggt i landet.</v>
<v n="6">Jag kommer att ge er fred, och ni ska kunna gå till vila utan att behöva vara rädda. Jag ska driva bort alla farliga djur.</v>
<v n="7">Ni ska förfölja era fiender, och de ska dö för era svärd.</v>
<v n="8">Fem av er ska driva bort hundra och hundra ska driva bort tiotusen. Ni ska besegra alla era fiender.</v>
<v n="9">Jag ska beskydda er, föröka er och upprätthålla mitt förbund med er.</v>
<v n="10">Ni ska ha ett sådant överflöd av säd, att ni inte kommer att veta vad ni ska göra med den när nästa skörd är mogen.</v>
<v n="11">Jag kommer att bo hos er och ska inte överge er.</v>
<v n="12">Jag ska gå omkring bland er och vara er Gud, och ni ska vara mitt folk.</v>
<v n="13">För jag är Herren, er Gud, som ledde er ut ur Egyptens land, för att ni inte skulle behöva vara slavar. Jag har brutit sönder era bojor, och jag ska se till att ni kan vandra fram med värdighet.</v>
<v n="14">Men om ni inte lyssnar till mig eller lyder mig,</v>
<v n="15">utan förkastar mina lagar,</v>
<v n="16">så ska jag straffa er genom olyckor och ångest och brännande feber. Er syn ska försvagas och era liv förkortas. Ni ska så er säd förgäves, och era fiender ska äta upp skörden.</v>
<v n="17">Jag ska vända mitt ansikte från er, och ni kommer att fly för dem som anfaller er. De som hatar er kommer att regera över er. Ni kommer till och med att fly fast ingen förföljer er!</v>
<v n="18">Om ni då fortfarande är olydiga mot mig, ska jag straffa er sju gånger värre för era synder.</v>
<v n="19">Jag ska krossa er stolta makt och göra så att er himmel blir som järn och er jord som koppar.</v>
<v n="20">Ni ska använda era krafter förgäves. Ert land ska inte ge skördar, och era träd ska vara utan frukt.</v>
<v n="21">Om ni ändå fortsätter på er väg och inte vill lyda mig eller lyssna till mig, ska jag sända sju gånger så svåra olyckor över er.</v>
<v n="22">Jag ska sända vilda djur, som ska döda era barn, fördärva era boskapshjordar och minska ert antal, så att vägarna blir övergivna.</v>
<v n="23">Om inte ens detta får er att bättra er, utan ni fortsätter att vandra i strid mot min vilja,</v>
<v n="24">ska jag göra likadant mot er och göra det sju gånger värre för er synds skull.</v>
<v n="25">Jag ska hämnas för att ni brutit förbundet med mig, och jag ska låta krig komma över er. Ni ska tvingas fly till era städer, jag ska sända sjukdomar bland er där, och ni kommer att besegras av era fiender.</v>
<v n="26">Jag ska förstöra era livsmedelsförråd, så att det räcker med en enda ugn för att baka det bröd som måste livnära tio familjer. Ni ska fortfarande vara hungriga efter att ha ätit era ynkliga portioner.</v>
<v n="27">Om ni då fortfarande inte lyssnar till mig eller lyder mig,</v>
<v n="28">ska jag låta min vrede komma lös över er och sända sju gånger värre straff för era synder.</v>
<v n="29">Ni ska äta era egna söner och döttrar,</v>
<v n="30">och jag ska hugga ner era rökelsealtaren och lämna era döda kroppar att ligga och ruttna bland avgudarna.</v>
<v n="31">Jag kommer att avsky er. Jag ska göra era städer öde och förstöra era helgedomar och kommer inte att ta emot era rökelseoffer.</v>
<v n="32">Ja, jag ska ödelägga ert land, och era fiender kommer att förvånas.</v>
<v n="33">Jag kommer att sprida ut er bland de olika folken och förfölja er med krig, där ni drar fram. Ert land ska bli öde och era städer förstörda.</v>
<v n="34" t="35">Då ska landet äntligen få vila och gottgörelse för de många år ni vägrat att låta det vila. Det kommer nämligen att ligga öde alla de år som ni är fångar i fiendeland. Ja, då ska landet vila och njuta av sina sabbater! Det kommer att få gottgörelse för den vila ni inte lät det få vart sjunde år, när ni bodde där.</v>
<v n="36">Jag kommer att se till att de som lämnats kvar levande förs bort som krigsfångar och slavar till avlägsna länder. Där ska de leva i ständig fruktan. Ljudet av ett löv som virvlar runt i vinden ska få dem att fly, som om de förföljdes av en man med svärd. De ska falla när ingen jagar dem.</v>
<v n="37">Ja, även om ingen förföljer dem, ska de snubbla över varandra i flykten, som om de retirerade efter en strid utan kraft att stå emot sina fiender.</v>
<v n="38">Ni ska förgås bland folken och dödas bland era fiender.</v>
<v n="39">De som är kvar ska tyna bort i fiendeland, på grund av sina synder, samma synder som deras förfäder begick.</v>
<v n="40" t="41">Men till slut ska de bekänna både sina egna och sina förfäders synder, bekänna att de och deras förfäder syndat genom att handla så trolöst mot mig att jag tvingats överlämna dem i fiendens hand. När slutligen deras onda hjärtan ödmjukar sig och accepterar straffet jag låtit komma över dem för deras synder,</v>
<v n="42">ska jag på nytt komma ihåg mina löften till Abraham, Isak och Jakob, och jag ska tänka på landet.</v>
<v n="43">Landet ska njuta av sina sabbater, medan det ligger öde. Men då ska de äntligen sona sitt brott, för att de förkastat mina lagar och för att de avskydde mina regler.</v>
<v n="44">Trots allt vad de har gjort ska jag inte utrota dem och bryta mitt förbund med dem, för jag är Herren, deras Gud.</v>
<v n="45">För deras skull ska jag tänka på mitt löfte till deras förfäder att vara deras Gud. För jag ledde deras förfäder ut ur Egypten, medan alla folk såg på i stor förundran."</v>
<v n="46">Det här var de lagar, stadgar och föreskrifter som Herren gav Israels folk genom Mose på Sinai berg.</v>
</c>
<c n="27">
<v n="1" t="2">Herren sa till Mose: "Säg till Israels folk, att när någon genom ett särskilt löfte bestämts för tjänst inför Herren, kan detta regleras enligt följande:</v>
<v n="3">För en man i åldern tjugo till sextio år gäller femtio siklar silver enligt tempelsikeln.</v>
<v n="4">För en kvinna i åldern tjugo till sextio år gäller trettio siklar.</v>
<v n="5">För en pojke mellan fem och tjugo år gäller tjugo siklar och för en flicka tio.</v>
<v n="6">För en pojke i åldern från en månad upp till fem år gäller fem siklar. För en flicka i samma ålder gäller tre siklar.</v>
<v n="7">För en man över sextio år gäller femton, och för en kvinna tio siklar.</v>
<v n="8">Men om någon är alltför fattig att betala den fastställda summan ska han föras till prästen, och de ska talas vid om saken. Sedan ska han betala det pris som prästen bestämmer.</v>
<v n="9">Om det är ett djur som blivit lovat till Herren som ett offer, måste det också ges.</v>
<v n="10">Löftet får inte ändras. Givaren får varken ångra sig beträffande gåvan till Herren eller ersätta gott med dåligt eller dåligt med gott. Om han gör det, ska både det första och det andra djuret tillhöra Herren.</v>
<v n="11" t="12">Men om djuret som blivit lovat till Herren inte är av det slag som är tillåtet för offer, ska ägaren föra det till prästen för värdering, och han ska då få reda på hur mycket han ska betala i stället.</v>
<v n="13">Om djuret är av det slag som kan frambäras som offer, men mannen vill lösa in det, ska han betala tjugo procent mer än det värde som prästen fastställt.</v>
<v n="14" t="15">Om någon skänker sitt hem till Herren och sedan vill köpa tillbaka det, ska prästen fastställa dess värde, och det ska ersättas med denna summa plus tjugo procent.</v>
<v n="16">Om en man överlämnar ett stycke åkermark till Herren, ska det värderas i förhållande till den mängd utsäde som krävs för att beså det. En åker som kräver 360 liter korn för att besås värderas till femtio siklar silver.</v>
<v n="17">För den som överlämnar sin åker under jubelåret ska det värdet gälla.</v>
<v n="18">Men om det sker mellan två jubelår, ska värdet vara i förhållande till det antal år som är kvar till nästa jubelår.</v>
<v n="19">Om mannen bestämmer sig för att köpa tillbaka åkern, ska han betala tjugo procent utöver prästens värdering, och så ska åkern bli hans igen.</v>
<v n="20">Men om han bestämmer sig för att inte lösa in åkern, eller om han har sålt åkern till någon annan och har gett Herren sin rätt till den under jubelåret, ska den inte lämnas tillbaka till honom mer.</v>
<v n="21">När den blir fri på jubelåret, ska den tillhöra Herren, som en åker helgad åt honom, och den ska ges till prästerna.</v>
<v n="22">Om en man till Herren överlämnar en åker som inte är en del av hans familjeegendom,</v>
<v n="23">ska prästen uppskatta värdet på den fram till jubelåret. Mannen ska omgående ge det fastställda värdet till Herren,</v>
<v n="24">och vid jubelåret ska åkern lämnas tillbaka till den ursprunglige ägaren.</v>
<v n="25">Alla värden ska fastställas i gångbar valuta.</v>
<v n="26">Du får inte helga det förstfödda från en ko eller ett får åt Herren, för det är redan hans.</v>
<v n="27">Men om det förstfödda är av ett djur som inte kan offras och inte finns med på förteckningen över de djur som Herren uppskattar, ska ägaren betala efter det värde som prästen fastställer plus tjugo procent. Om ägaren inte löser tillbaka det kan prästen sälja det till någon annan.</v>
<v n="28">Men sådant som är fullkomligt helgat åt Herren - människor, djur eller ärvd mark ska inte säljas eller återlösas, för det är mycket heligt inför Herren.</v>
<v n="29">Ingen som av domstol dömts till döden kan betala böter i stället. Han måste dö.</v>
<v n="30">En tiondel av landets alla produkter, vare sig det gäller säd eller frukt, är avskilda åt Herren.</v>
<v n="31">Om någon skulle vilja köpa tillbaka sådan frukt eller säd, måste han lägga en femtedel till dess värde.</v>
<v n="32">Herren äger också vart tionde djur, både bland nötkreatur och all den småboskap som era herdar räknar in.</v>
<v n="33">Tiondet som ges till Herren ska inte väljas efter vad som är gott eller dåligt och får inte ersättas med något. Om man byter ut ett djur, ska både det ursprungliga djuret och det som valts i dess ställe tillhöra Herren och inte kunna köpas tillbaka!"</v>
<v n="34">Det här är de bud för Israels folk som Herren gav Mose på Sinai berg.</v>
</c>
</b>
<b n="4 Mosebok">
<c n="1">
<v n="1">Den första dagen i andra månaden året efter det att israeliterna lämnat Egypten och befann sig i Sinais öken, gav Herren följande instruktioner till Mose i tabernaklet.</v>
<v n="2" t="15">"Räkna alla män som är tjugo år och äldre och stridsdugliga. Gå igenom varje stam och familj. Du och Aron ska leda folkräkningen med hjälp av stammarnas ledare och avdela dem för att göra krigstjänst." Dessa var: för Rubens stam, Elisur, Sedeurs son, för Simeon s stam, Selumiel, Surisaddais son för Judas stam, Naheson, Amminadabs son, för Isaskars stam, Netanel, Suars son, för Sebulons stam, Eliab, Helons son, för Efraims stam, Elisama, Ammihuds son, för Manasses stam, Gamliel, Pedasurs son, för Benjamins stam, Abidan, Gideonis son, för Dans stam, Ammisaddais son, för Asers stam, Pagiel, Okrans son, för Gads stam, Eljasaf, Deguels son, för Naftalis stam, Ahira, Enans son.</v>
<v n="16">Dessa män var utsedda av folket och var ledare för sin stam.</v>
<v n="17" t="19">Samma dag kallade Mose, Aron och stamledarna samman alla män i Israel från tjugo år och uppåt till mönstring, och varje man fick ange sin stam och familj, som Herren hade sagt till Mose.</v>
<v n="20" t="43">Detta blev resultatet:Rubens stam (Jakobs äldste son) 46.500Simeons stam 5.300Gads stam 45.650Judas stam 74.600Isaskars stam 54.400Sebulons stam 57.400Josefs son Efraims stam 40.500Josefs son Manasses stam 32.200Benjamins stam 35.400Dans stam 62.700Asers stam 41.500Naftalis stam 53.400</v>
<v n="44" t="46">Sammanlagt räknade Mose, Aron och stamledarna in 603.550 stridsdugliga män vid mönstringen.</v>
<v n="47" t="49">Leviterna deltog inte i mönstringen, för Herren hade sagt till Mose: "Befria hela Levi stam från mönstringen.</v>
<v n="50">Deras uppgift är att utföra allt som hör samman med tabernaklet och för att bära det. De måste bo nära tabernaklet,</v>
<v n="51">och när tabernaklet ska flyttas är det leviternas sak att ta ner det och att sätta upp det igen. Om någon annan rör det ska han dödas.</v>
<v n="52">Varje stam ska slå läger tillsammans och under eget banér.</v>
<v n="53">Leviternas tält ska slås upp runt tabernaklet för att Guds vrede inte ska komma över Israels folk. Leviterna är ansvariga för tabernaklet."</v>
<v n="54">Alla dessa instruktioner, som Herren hade gett Mose, efterföljdes av folket.</v>
</c>
<c n="2">
<v n="1" t="2">Herren gav Mose och Aron ytterligare föreskrifter: "Folket ska slå läger runt om tabernaklet, var man på sin plats under det banér som tillhör hans släkt."</v>
<v n="3" t="31">Så här placerades stammarna:Judas stam hade sin plats på östra sidan av tabernaklet, mot soluppgången. Ledare var Naheson, Amminadabs son och tillsammans var de 74.600 man.Isaskars stam hade sin plats intill Judas stam. Ledare var Netanel, Suars son och tillsammans var de 54.400 man.Sebulons stam hade sin plats intill Isaskars stam. Ledare var Eliab, Helons son och tillsammans var de 57.400 manDessa tre stammar på Judas sida i lägret utgjorde tillsammans 186.400 man, och de drog alltid ut först när israeliterna vandrade till en ny lägerplats.Rubens stam hade sin plats på södra sidan av tabernaklet. Ledare var Elisur, Sedeurs son och tillsammans var de 46.500 man.Simeons stam hade sin plats intill Rubens stam. Ledare var Selumiel, Surisaddais son och tillsammans var de 59.300 man.Gads stam hade sin plats intill Simeons stam. Ledare var Eljasaf, Reguels son och tillsammans var de 45.650 man.Dessa tre stammar på Rubens sida i lägret utgjorde tillsammans 151.450. De drog alltid ut efter Judas avdelning.Sedan följde leviterna med tabernaklet. De drog ut i samma ordning som de slog läger och med var man på sin plats.Efraims stam hade sin plats på västra sidan av tabernaklet. Ledare var Elisama, Ammihuds son och tillsammans var de 40.500 man.Manasses stam hade sin plats intill Efraims stam. Ledare var Gamliel, Pedasurs son och tillsammans var de 32.200 man.Benjamins stam hade sin plats intill Manasses stam. Kedare var Abidan, Gideonis son och tillsammans var de 35.400 man.Dessa tre stammar på Efraims sida i lägret utgjorde tillsammans 108.100 man. De drog ut efter leviterna.Dans stam hade sin plats norr om tabernaklet. Ledare var Ahieser, Ammisaddais son och tillsammans var de 62.700 man.Asers stam hade sin plats intill Dans stam. Ledare var Pagiel, Okrans son och tillsammans var de 41.500 man.Naftalis stam hade sin plats intill Asers stam. Ledare var Ahira, Enans son och tillsammans var de 53.400 man,Dessa tre stammar på Dans sida i lägret utgjorde tillsammans 157.600 man. De drog ut sist när Israel bröt lägret för att vandra vidare.</v>
<v n="32" t="33">Sammanlagt bestod den israelitiska armén av 603.550 man förutom leviterna. Enligt Herrens anvisningar till Mose var de undantagna och skulle inte räknas.</v>
<v n="34">Israels folk slog alltså läger efter den placering som Herren hade meddelat Mose, med varje stam under sitt eget banér, och när de marscherade gjorde de det alltid i samma ordning, efter stammar och familjer.</v>
</c>
<c n="3">
<v n="1">Vid den tid Herren samtalade med Mose på berget Sinai,</v>
<v n="2">hade Aron sönerna Nadab, som var den äldste, och Abihu, Eleasar och Itamar.</v>
<v n="3">De var alla smorda till präster och avskilda för att tjäna i tabernaklet.</v>
<v n="4">Men Nadab och Abihu dog inför Herren i Sinai öken när de använde eld som inte var helgad, och eftersom de inte hade några barn återstod bara Eleasar och Itamar som medhjälpare till sin far Aron.</v>
<v n="5">Då sa Herren till Mose:</v>
<v n="6">"Sammankalla Levi stam och låt dem få bli assistenter till Aron.</v>
<v n="7" t="9">De ska följa hans instruktioner och utföra de heliga tjänsterna i tabernaklet å hela Israels vägnar, och de har ansvaret för alla tillbehör och för allt som ska utföras i tabernaklet.</v>
<v n="10">Men bara Aron och hans söner får sköta själva prästtjänsten, och om någon annan försöker utöva detta ämbete ska han dödas."</v>
<v n="11" t="12">Herren sa också till Mose: "Jag har accepterat leviterna som ersättning för alla förstfödda söner bland folket i Israel. Leviterna är mina</v>
<v n="13">i utbyte mot de äldsta sönerna. Från den dag jag dödade egyptiernas alla förstfödda söner har jag tagit undan det förstfödda i Israel för min egen räkning, både bland djur och människor. De är mina. Jag är Herren.</v>
<v n="14" t="15">Herren talade nu än en gång till Mose i Sinais öken och sa till honom: "Räkna folket i Levi stam familj för familj. Räkna varje man och pojke ner till en månads ålder."</v>
<v n="16" t="24">Mose gjorde som Herren hade sagt.Levi hade tre söner, Gerson, Kehat och Merari.Gersons söner hette Libni och Simei. Bland deras efterkommande fanns det sammanlagt 7.500 män och deras söner. Ledare var Eljasef, Laels son, och de hade sin plats i lägret på västra sidan av tabernaklet.</v>
<v n="25" t="30">De hade ansvaret för tabernaklet, dess täckelse, draperiet vid ingången, förgårdens omhängen, förhänget vid ingången till förgården som omgav tabernaklet, altaret och alla rep som användes för att hålla samman tabernaklet.Levis son Kehats söner hette Amram, Jishar, Hebron och Ussiel. Bland deras efterkommande fanns det sammanlagt 8.600 män och deras söner. Ledare var Elisafan, Ussiels son, och de hade sin plats i lägret på södra sidan av tabernaklet.</v>
<v n="31" t="35">Deras särskilda uppgift var att ansvara för arken, bordet, ljusstaken, altarena, de olika tillbehören i tabernaklet och förhänget. De skulle också utföra de reparationer som blev nödvändiga på dessa föremål. Eleasar, Arons son, förde befälet över ledarna i Levis stam med särskild uppgift att se till helgedomen.Levis son Meraris sönner hette Maheli och Musi. Bland deras efterkommande fanns det sammanlagt 6.200 män och deras söner. Ledare var Suriel, Abihails son, och de hade sin plats i lägret på norra sidan om tabernaklet.</v>
<v n="36" t="37">Deras uppdrag var att ansvara för stommen till tabernakelbyggnaden, stolparna, socklarna till stolparna och allt som hörde till dem, stolparna runt förgården och deras socklar, pluggar och rep.</v>
<v n="38">Området öster om tabernaklet, vid dess ingång, var reserverat för de tält som tillhörde Mose och Aron och hans söner. Det var de som för Israels folks räkning hade det yttersta ansvaret för tabernaklet. Den som inte var präst eller levit och kom in i tabernaklet måste dödas.</v>
<v n="39">Den mönstring som Mose och Aron gjorde på Herrens order bland leviterna visade på sammanlagt 22.000 män och deras söner från en månads ålder.</v>
<v n="40">Sedan sa Herren till Mose: "Räkna hur många förstfödda söner det finns i Israel som är en månad gamla och äldre och skriv upp deras namn.</v>
<v n="41">Leviterna ska vara mina som ersättning för de förstfödda sönerna i Israel. Jag är Herren! Leviternas boskapsdjur ska också tillhöra mig som ersättning för det förstfödda hos hela folket."</v>
<v n="42">Mose företog alltså en folkräkning av de äldsta sönerna bland Israels folk, som Herren hade befallt,</v>
<v n="43">och han fick antalet förstfödda söner som var en månad och äldre till 22.273.</v>
<v n="44">Då sa Herren till Mose:</v>
<v n="45">"Ge mig leviterna i stället för de äldsta sönerna av Israels folk, och ge mig leviternas boskapsdjur i stället för det förstfödda bland Israels folks boskap. Ja, leviterna ska tillhöra mig.</v>
<v n="46">Till lösen för de 273 söner, det antal som överstiger antalet leviter,</v>
<v n="47" t="48">ska du för var och en betala fem shekel i silver till Aron och hans söner.</v>
<v n="49">Mose fick alltså en lösesumma för de 273 förstfödda söner i Israel som översteg antalet leviter. Alla de andra var inlösta, eftersom leviterna hade överlämnats åt Herren i deras ställe.</v>
<v n="50">Det silver som samlades in uppgick till 1.365 shekel.</v>
<v n="51">Mose gav detta till Aron och hans söner, precis som Herren hade befallt.</v>
</c>
<c n="4">
<v n="1" t="2">Sedan sa Herren till Mose och Aron: "Räkna Kehats avdelning av Levi stam.</v>
<v n="3">Denna folkräkning ska gälla alla män i åldern trettio till femtio år. De ska arbeta i tabernaklet.</v>
<v n="4">Detta är de heliga tjänster de har att utföra:</v>
<v n="5">När lägret ska brytas ska Aron och hans söner först gå in i tabernaklet, ta ner förhänget och täcka arken med det.</v>
<v n="6">Sedan ska de täcka förhänget med ett överdrag av getskinn, täcka getskinnet med ett blått tyg och sedan placera arkens bärstänger i deras ringar.</v>
<v n="7">Sedan ska de breda ett blått tyg över bordet där skådebrödet ligger och placera faten, skedarna, skålarna, bägarna och bröden på tyget.</v>
<v n="8">Över detta ska de breda ett rosenrött tyg och sedan ett getskinn över det röda tyget. Därefter ska de sätta in bärstängerna i bordet.</v>
<v n="9">Sedan ska de täcka ljusstaken, lamporna, lampstängerna, brickorna och oljekärlen med ett blått tyg.</v>
<v n="10">Alla dessa föremål ska täckas med getskinn och placeras på en bärstol.</v>
<v n="11">De ska sedan breda ett blått tyg över guldaltaret, täcka det med ett getskinn och sätta in bärstängerna i altaret.</v>
<v n="12">Alla de övriga tillbehören ska svepas in i ett blått tyg, täckas med getskinn och läggas på båren.</v>
<v n="13">Altaret måste göras rent från aska och sedan täckas med ett rött tyg.</v>
<v n="14">Alla altarets tillbehör ska placeras på tyget, fyrpannorna, gafflarna, skovlarna, skålarna och de andra föremålen, och ett täcke av getskinn ska bredas över detta. Slutligen ska bärstängerna sättas på plats.</v>
<v n="15">När Aron och hans söner har avslutat packningen av helgedomen och alla dess tillbehör, ska Kehats släkt bära allt detta under vandringen. Men de får inte röra vid de heliga föremålen, för då kommer de att dö. Detta är Kehats söners heliga uppgifter.</v>
<v n="16">Arons son Eleasar ska vara ansvarig för oljan till ljusstaken, den välluktande rökelsen, det dagliga spisoffret och smörjelseoljan. Han har huvudansvaret för hela tabernaklet och allt som finns i det."</v>
<v n="17" t="19">Sedan sa Herren till Mose och Aron: "Se till att Kehats släkt inte dör ut! För att undvika att de dör när de bär de allra heligaste föremålen ska Aron och hans söner gå med dem och anvisa vad var och en ska bära.</v>
<v n="20">De får aldrig ens för ett ögonblick gå in i helgedomen så att de ser de heliga föremålen för då kommer de att dö."</v>
<v n="21" t="23">Herren sa till Mose: "Räkna gersoniternas avdelning i Levis stam, alla män i åldern trettio till femtio år som är lämpliga för tjänst i tabernaklet.</v>
<v n="24">Det här ska bli deras uppgift:</v>
<v n="25">De ska bära tabernaklets förhängen, själva tabernaklet med dess skydd, taket av getskinn och draperiet till tabernaklets ingång.</v>
<v n="26">De ska också bära förhängena som täcker förgårdens inhägnad och förhänget som hör till ingången till den förgård, som omger altaret och tabernaklet. De ska också bära altaret, repen och alla redskapen. De ansvarar för transporten av allt detta.</v>
<v n="27">Aron eller någon av hans söner kan tilldela gersoniterna deras uppgifter,</v>
<v n="28">men de ska stå direkt ansvariga under Arons son Itamar.</v>
<v n="29">Räkna också Meraris avdelning av Levi stam, alla män i åldern trettio till femtio år som är lämpliga för tjänst i tabernaklet.</v>
<v n="30" t="31">När tabernaklet flyttas ska de bära ställningarna till tabernaklet, dess tvärstänger, socklar,</v>
<v n="32">ställningarna för förgårdens inhägnad med dess socklar, pluggar, rep och allt annat som hör samman med dess användning och underhåll och tilldela var och en hans särskilda uppgift.</v>
<v n="33">Meraris avdelning svarar inför Arons son Itamar."</v>
<v n="34">Mose och Aron och de andra ledarna räknade därefter folket i Kehats avdelning.</v>
<v n="35">Antalet män mellan trettio och femtio år som var lämpliga för tjänst i tabernaklet</v>
<v n="36">uppgick till 2.750.</v>
<v n="37">Allt detta gjordes i enlighet med Herrens instruktioner till Mose.</v>
<v n="38" t="41">I en liknande räkning av folket uppgick Gersons avdelning till 2.630 man,</v>
<v n="42" t="45">och Meraris avdelning till 3.200 man.</v>
<v n="46" t="48">Mose och Aron och de övriga ledarna i Israel kom på så sätt fram till att det totala antalet leviter mellan trettio och femtio år, som var lämpade att bära tabernaklet och tjänstgöra i det, uppgick till 8.580 man.</v>
<v n="49">Denna räkning av folket företogs på Herrens order till Mose.</v>
</c>
<c n="5">
<v n="1" t="2">Herren sa till Mose: "Tala om för Israels folk att de måste sända bort alla spetälska från lägret, och alla som har flytningar och alla som har blivit orenade genom att röra vid en död människa.</v>
<v n="3">Detta gäller både män och kvinnor. Skicka iväg dem från lägret, så att de inte orenar den plats där jag bor bland er."</v>
<v n="4">Dessa befallningar verkställdes enligt Herrens ord till Mose.</v>
<v n="5" t="6">Sedan sa Herren till Mose: "Tala om för Israels folk att när någon syndar, vare sig det är en man eller en kvinna, och därmed också sviker Herren, så står den människan i skuld.</v>
<v n="7">Hon måste bekänna sin synd, och om det gäller stöld så ska hon ersätta det stulna fullt ut och därtill tjugo procent.</v>
<v n="8">Men om den som hon handlat fel mot är död och det inte finns någon nära släkting som betalningen kan göras till, ska den lämnas till prästen tillsammans med en bagge som försoning.</v>
<v n="9" t="10">Allt det som Israels folk överlämnar till prästen tillfaller denne.</v>
<v n="11" t="12">Herren sa till Mose: "Säg till folket i Israel att om en kvinna är otrogen med en annan man, eller det finns misstanke om detta,</v>
<v n="13" t="14">och hennes make är svartsjuk men det inte finns något bevis, därför att det inte finns några vittnen,</v>
<v n="15">ska han gå till prästen med sin hustru och ta med ett offer för henne. Det ska bestå av tre och en halv liter kornmjöl utan olja och rökelse, och genom detta misstankeoffer får man fram sanningen om hon är skyldig eller inte.</v>
<v n="16">Prästen ska föra fram henne inför Herren,</v>
<v n="17">ta heligt vatten i en lerkruka och blanda detta med jord från golvet i tabernaklet.</v>
<v n="18">Han ska lösa upp kvinnans hår, placera misstankeoffret i hennes händer medan han själv håller krukan med det bittra vattnet som ger förbannelse.</v>
<v n="19">Om hon under ed försäkrar att hon är oskyldig ska han säga till henne: 'Om ingen man, förutom din äkta man, har legat med dig, är du fri från följderna av detta bittra vatten som annars orsakar förbannelse.</v>
<v n="20">Men om du har begått äktenskapsbrott,</v>
<v n="21" t="22">ska Herren göra dig till en förbannelse bland ditt folk. Du kommer att bli barnlös, för Herren ska se till att ditt underliv ruttnar bort och din kropp sväller.' Kvinnan ska då uppmanas att säga: 'Ja, låt det bli så.'</v>
<v n="23">Sedan ska prästen skriva ner förbannelsen på ett ark och tvätta av den i det bittra vattnet.</v>
<v n="24">När kvinnan sedan på prästens uppmaning dricker vattnet, kommer det att bli bittert i henne om hon är skyldig.</v>
<v n="25">Sedan ska prästen ta misstankeoffret från kvinnans hand, vifta med det inför Herren och bära det till altaret.</v>
<v n="26">Han ska ta en handfull av det och bränna det på altaret och därefter uppmana kvinnan att dricka vattnet.</v>
<v n="27">Om hon har orenat sig genom äktenskapsbrott kommer vattnet att bli bittert i henne. Hennes kropp kommer att svälla upp och hennes underliv att ruttna, och hon ska bli en förbannelse bland sitt folk.</v>
<v n="28">Men om hon är ren och inte har begått äktenskapsbrott, kommer hon inte att lida någon skada och kommer att kunna fortsätta att föda barn.</v>
<v n="29">Detta är vad lagen säger när en kvinna är otrogen, eller hennes man misstänker otrohet</v>
<v n="30">och drabbas av svartsjuka. Prästen ska handla efter vad som föreskrivs här.</v>
<v n="31">Hennes make går fri, men om hustrun är skyldig får hon stå för följderna av sin synd."</v>
</c>
<c n="6">
<v n="1" t="2">Sedan sa Herren till Mose: "Säg till mitt folk att när en man eller en kvinna avlägger ett särskilt löfte om att avskilja sig för tjänst som nasir,</v>
<v n="3" t="4">ska de inte under hela den period som löftet gäller dricka vin eller jästa drycker av något slag, inte heller druvsaft och inte smaka varken druvor eller russin. De får inte äta av något som kommer från vinstocken, inte ens kärnor eller skal!</v>
<v n="5">Under hela denna bestämda tid får mannen inte klippa håret, för han är helig och avskild för Herren.</v>
<v n="6" t="7">Han får inte heller komma i närheten av en död människa under hela perioden för sitt löfte, inte ens om det är kroppen efter hans far, mor, bror eller syster. Hans löfte att vara avskild gäller nämligen,</v>
<v n="8">och han är helgad åt Herren under hela denna period.</v>
<v n="9">Om han blir oren genom att någon dött vid hans sida, ska han efter sju dagar raka sitt huvud. Hans hår, tecknet på hans löfte, har nämligen blivit orenat.</v>
<v n="10">Nästa dag, den åttonde dagen, ska han ta två turturduvor eller unga duvor och bära fram dem till prästen vid ingången till tabernaklet.</v>
<v n="11">Prästen ska offra den ena av fåglarna som ett syndoffer och den andra som ett brännoffer och skaffa försoning för hans orenhet. Han måste också förnya sitt löfte den dagen och låta håret börja växa igen.</v>
<v n="12">De dagar av hans löftesperiod som gått innan han blev orenad räknas inte. Han måste börja om från början och bära fram ett årsgammalt lamm av hankön som skuldoffer.</v>
<v n="13">När nasirtiden är över ska han gå till tabernaklets ingång</v>
<v n="14">och som brännoffer till Herren offra ett årsgammalt, felfritt lamm. Som syndoffer ska han också bära fram ett årsgammalt lamm av honkön utan fel, och till tackoffer en bagge, också den felfri.</v>
<v n="15">Han ska också bära fram en korg bröd, bakat utan jäst, brödkakor gjorda på fint mjöl blandat med olivolja och kakor med olja på, tillsammans med spisoffer och drickoffer.</v>
<v n="16">Prästen ska överlämna dessa offer till Herren, först syndoffret och brännoffret,</v>
<v n="17">sedan baggen till tackoffret, tillsammans med korgen med brödet bakat utan jäst, och slutligen spisoffret tillsammans med drickoffret.</v>
<v n="18">Sedan ska nasiren raka av sitt hår, tecknet på nasirlöftet. Detta ska göras vid ingången till tabernaklet och håret ska kastas på elden under tackoffret.</v>
<v n="19">När mannens huvud har blivit rakat, ska prästen ta den kokta bogen från baggen, en av brödkakorna och ett av rånen, båda bakade utan jäst, och lägga alltsammans i mannens händer.</v>
<v n="20">Prästen ska sedan vifta med alltsammans inför Herren, som ett viftoffer. Alltsammans tillhör prästen, även bogen och lårstycket som burits fram. Sedan får nasiren dricka vin igen, för han är nu fri från sitt löfte.</v>
<v n="21">Så lyder bestämmelserna för en nasir och hans offer vid slutet av hans löftesperiod. Förutom dessa offer måste han bära fram de offer som han lovade när han avgav löftet att bli nasir."</v>
<v n="22" t="23">Sedan sa Herren till Mose: "Säg till Aron och hans söner att de ska välsigna Israels folk med dessa ord:</v>
<v n="24" t="26">Herren vill välsigna och bevara dig. Herren låter sitt ansikte stråla mot dig. Han är nådig mot dig och vänder sitt ansikte till dig och ger dig sin frid.'</v>
<v n="27">Så ska Aron och hans söner kalla ner min välsignelse över Israels folk, och jag ska själv välsigna dem."</v>
</c>
<c n="7">
<v n="1">Den dag Mose var klar med tabernaklet och hade smort och invigt varje särskild del av det med altaret och dess tillbehör,</v>
<v n="2">kom Israels ledare från var och en av stammarna, samma män som hade organiserat folkräkningen, med sina offer.</v>
<v n="3">De kom med sex täckta vagnar, var och en dragen av två oxar. Varje ledare gav en oxe, och två tillsammans gav en vagn med gåvor. Allt detta överlämnades till Herren framför tabernaklet.</v>
<v n="4" t="5">"Ta emot dessa gåvor," sa Herren till Mose, "och använd dem för arbetet med tabernaklet. Ge dem till leviterna, så kan de använda dem där det behövs."</v>
<v n="6">Mose överlämnade vagnarna och oxarna till leviterna.</v>
<v n="7">Två vagnar och fyra oxar gavs till Gersons avdelning,</v>
<v n="8">och fyra vagnar och åtta oxar gavs till Meraris avdelning, vilken stod under ledning av Arons son Itamar.</v>
<v n="9">Men ingen av vagnarna eller oxarna gavs till Kehats avdelning. De skulle bära de heliga föremålen i tabernaklet på sina axlar.</v>
<v n="10">Ledarna bar också fram invigningsgåvor den dag som altaret smordes och placerade dessa framför altaret.</v>
<v n="11">Herren sa till Mose: "Låt dem bära fram sina gåvor på olika dagar."</v>
<v n="12">Naheson, Amminadabs son och ledare för Judas stam, bar alltså fram sin gåva den första dagen.</v>
<v n="13">Den bestod av ett silverfat som vägde ett och ett halvt kilo och en silverskål som vägde 800 gram, båda fyllda med fint mjöl blandat med olja till spisoffer.</v>
<v n="14">Han hade också med sig en liten guldask med rökelse, som vägde omkring 110 gram.</v>
<v n="15">Dessutom hade han med sig en ung tjur, en bagge och ett årsgammalt lamm av hankön till brännoffer</v>
<v n="16">och en bock till syndoffer.</v>
<v n="17">Till tackoffret hade han två tjurar, fem baggar, fem bockar och fem årsgamla lamm av hankön.</v>
<v n="18" t="23">Följande dag kom Netanel, Suars son, ledare för Isaskars stam, med sina gåvor och offer, och de var av samma slag som Naheson hade burit fram dagen före.</v>
<v n="24" t="29">På tredje dagen kom Eliab, Helons son, ledare för Sebulons stam med sina gåvor och offer, också de av samma slag.</v>
<v n="30" t="35">Även de följande dagarna bars samma gåvor fram. Den fjärde dagen lämnades gåvorna av Elisur, Sedeurs son, ledare för Rubens stam.</v>
<v n="36" t="41">Den femte dagen kom Selumiel, Surisaddais son, från Simeons stam med sina gåvor.</v>
<v n="42" t="47">Den sjätte dagen var det Eljasafs tur. Han var son till Deguel och ledare för Gads stam.</v>
<v n="48" t="53">Den sjunde dagen bar Ammihuds son Elisama fram sina gåvor. Han var ledare för Efraims stam.</v>
<v n="54" t="59">Gamliel, Pedasurs son, och ledare för Manasses stam, kom den åttonde dagen med sina gåvor.</v>
<v n="60" t="65">Den nionde dagen kom Abidan, Gideonis son, ledare för Benjamins stam.</v>
<v n="66" t="71">Ahieser, Ammisaddais son och ledare för Dans stam, bar fram sina gåvor på den tionde dagen.</v>
<v n="72" t="77">Pagiel, Okrans son, som var ledare för Asers stam, kom med sina gåvor och offer på den elfte dagen.</v>
<v n="78" t="83">Den tolfte och sista dagen kom Ahira, Enans son, ledare för Naftalis stam, med sina gåvor och offer, och de var av samma slag som alla de andra också hade burit fram.</v>
<v n="84" t="86">Från den dagen då altaret smordes blev det invigt genom dessa gåvor från ledarna för Israels stammar. Deras sammanlagda offer var:Tolv silvertallrikar, var och en med en vikt på omkring ett kilo och tolv silverskålar, var och en på omkring ett halvt kilo. Den sammanlagda vikten av silvret var omkring arton kilo.Tolv guldskålar, som vardera vägde omkring 110 gram. Den sammanlagda vikten på guldet blev omkring ett och ett halvt kilo.</v>
<v n="87">Till brännoffer bar de fram tolv tjurar, tolv baggar, tolv årsgamla lamm av hankön tillsammans med spisoffren. Till syndoffren bar de fram tolv bockar.</v>
<v n="88">Till tackoffren hade de med sig tjugofyra unga tjurar, sextio baggar, sextio bockar och sextio årsgamla lamm av hankön.</v>
<v n="89">När Mose gick in i tabernaklet för att tala med Gud hörde han hans röst från benådningsplatsen över arken, mellan de båda keruberna.</v>
</c>
<c n="8">
<v n="1">Herren sa till Mose:</v>
<v n="2">"Säg till Aron att de sju oljelamporna i ljusstaken ska riktas framåt så att skenet kastas framför ljusstaken."</v>
<v n="3">Aron gjorde så.</v>
<v n="4">Ljusstaken var gjord av hamrat, rent guld från foten och ut till de blommor den var dekorerad med. Den var tillverkad exakt efter den förebild Herren hade visat Mose.</v>
<v n="5" t="6">Sedan sa Herren till Mose: "Skilj leviterna från det övriga folket i Israel.</v>
<v n="7">Gör det genom att stänka reningsvatten på dem, och låt dem sedan raka hela kroppen och tvätta sina kläder.</v>
<v n="8">Se till att de bär fram en ung tjur och ett spisoffer av fint mjöl blandat med olja, tillsammans med ännu en ung tjur till syndoffer.</v>
<v n="9">För sedan fram leviterna till tabernaklets ingång medan allt folket ser på.</v>
<v n="10">Där ska folket lägga händerna på dem</v>
<v n="11">och Aron ska föra fram dem inför Herren som ett viftoffer från hela Israels folk. Leviterna ska representera allt folket i sin tjänst inför Herren.</v>
<v n="12">Sedan ska de lägga händerna på de unga tjurarnas huvuden och offra dem inför Herren. Den ena ska offras som syndoffer och den andra som brännoffer, för att skaffa försoning åt leviterna.</v>
<v n="13">Därefter ska leviterna föras fram inför Aron och hans söner för att ges till Herren som ett viftoffer.</v>
<v n="14">På så sätt har du avskilt leviterna från det övriga folket i Israel, och leviterna ska tillhöra mig.</v>
<v n="15">När du har invigt dem och överlämnat dem på detta sätt, ska de få gå ut och in i tabernaklet för att utföra sina sysslor.</v>
<v n="16">De tillhör mig som en gåva från Israels folk, och jag har tagit emot dem i stället för alla förstfödda barn i Israel. Ja, jag har tagit leviterna som ersättning för dem,</v>
<v n="17">för alla förstfödda bland folket i Israel tillhör mig, både bland människor och djur. Jag gjorde anspråk på dem den natt då jag dödade allt förstfött bland egyptierna.</v>
<v n="18">Ja, jag har tagit emot leviterna som ersättning för de äldsta sönerna i Israel,</v>
<v n="19">och jag ska ge leviterna som gåva till Aron och hans söner. Leviterna ska för folkets räkning utföra de heliga tjänsterna i tabernaklet och skaffa försoning för folket genom att utföra offertjänsten åt dem. Ingen i Israel kommer att drabbas av pest eller andra plågor, som de annars skulle ha riskerat genom att komma för nära tabernaklet."</v>
<v n="20">Mose och Aron och allt folket invigde alltså leviterna och följde mycket noga de föreskrifter som Herren gett Mose.</v>
<v n="21">Leviterna renade sig och tvättade sina kläder, och Aron förde fram dem till Herren som ett viftoffer och utförde försoningsceremonin över dem för att rena dem.</v>
<v n="22">Därefter gick de in i tabernaklet, som medhjälpare åt Aron och hans söner, och allting utfördes precis som Herren hade befallt Mose.</v>
<v n="23" t="24">Och Herren sa till Mose: "Alla leviter som är minst tjugofem år kan börja tjänstgöra i tabernaklet. Vid femtio ska de dra sig tillbaka.</v>
<v n="25" t="26">När de slutat sin aktiva tjänst kan de hjälpa sina bröder, men de får inte utföra en prästs uppgifter."</v>
</c>
<c n="9">
<v n="1">Så här talade Herren till Mose i Sinais öken, under det andra årets första månad sedan de lämnat Egypten:</v>
<v n="2" t="3">"Israels folk ska fira påsk varje år på kvällen den fjortonde dagen i denna första månad, enligt de föreskrifter jag har gett."</v>
<v n="4" t="5">Mose meddelade detta, och påskfirandet ägde rum i Sinais öken på kvällen den fjortonde dagen, precis som Herren hade gett befallning om.</v>
<v n="6" t="7">Men några män var orena därför att de hade kommit nära en död kropp och kunde därför inte äta påsklammet just den kvällen. De kom därför till Mose och Aron och undrade varför de inte fått lov att bära fram sina offer till Herren samtidigt med resten av folket.</v>
<v n="8">Mose bad dem vänta medan han rådfrågade Herren.</v>
<v n="9">Herren svarade och sa:</v>
<v n="10">"Om någon bland Israels folk, vare sig nu eller i kommande generationer, är oren vid påsktiden på grund av att han rört vid en död kropp, eller om några befinner sig på resa och inte kan närvara, så ska de ändå fira påsk, men en månad senare,</v>
<v n="11">på kvällen den andra månadens fjortonde dag. De ska vid det tillfället äta lammet tillsammans med osyrat bröd och bittra örter.</v>
<v n="12">De får inte lämna någonting kvar till följande morgon, de får inte knäcka något av lammets ben, och de måste följa alla de givna föreskrifterna beträffande firandet.</v>
<v n="13">Men om någon som inte är oren eller någon som inte är ute på resa ändå vägrar att fira påsk på den bestämda tiden, ska han uteslutas från Israels folk, därför att han vägrat att offra till Herren i rätt tid, och han måste då bära sin skuld.</v>
<v n="14">En utlänning som bor bland er och vill fira Herrens påsk ska följa samma föreskrifter som jag gett er. Reglerna gäller för alla."</v>
<v n="15">Den dag då tabernaklet restes vilade molnet över det. På kvällen och under natten blev molnet i stället till en eld,</v>
<v n="16">och så förblev det även i fortsättningen. Molnet som fanns där på dagen såg ut som en eld om natten.</v>
<v n="17">När molnet än höjde sig från tältet bröt hela Israel upp och följde det till den plats där det stannade, och där slog man läger.</v>
<v n="18">Så fortsatte vandringen, allt efter Herrens befallning. Där han sa till dem att stanna, där stannade de och blev kvar på den platsen så länge molnet stod stilla.</v>
<v n="19">Om molnet stod stilla länge, stannade de också länge. Men om molnet bara stannade några dagar, var folket också kvar bara några dagar, för det hade Herren gett befallning om.</v>
<v n="20" t="21">Ibland stannade molnet bara över natten och flyttade sig redan följande morgon, men dag eller natt, närhelst det flyttade sig, bröt folket upp och följde efter.</v>
<v n="22">Och om molnet dröjde över tabernaklet två dagar, en månad eller ett helt år, blev Israels folk kvar lika länge. Men så snart molnet flyttade sig, följde folket efter.</v>
<v n="23">På Herrens befallning slog de läger eller gick vidare, och vad Herren än gav order om till Mose, det gjorde man.</v>
</c>
<c n="10">
<v n="1" t="2">Herren sa till Mose: "Gör två trumpeter av hamrat silver. De ska användas när folket ska sammankallas eller för att ge signal när lägret ska brytas.</v>
<v n="3">När båda trumpeterna ljuder ska folket veta att de ska samlas vid ingången till tabernaklet.</v>
<v n="4">Men om man enbart blåser i den ena, är det bara ledarna för stammarna i Israel som ska komma till dig.</v>
<v n="5" t="7">Olika trumpetsignaler behövs för att skilja mellan när folket ska samlas och när det är dags att bryta upp och dra vidare. Då första signalen för uppbrott ljuder, ska stammarna som slagit läger på östra sidan om tabernaklet ge sig av. Vid nästa signal är det dags för stammarna på södra sidan att gå.</v>
<v n="8">Det är bara prästerna som har tillåtelse att blåsa i trumpeterna, och detta är en bestående lag som ska följas från generation till generation.</v>
<v n="9">När ni kommer fram till det utlovade landet och drar ut i strid mot era fiender, ska Gud höra er och rädda er från era fiender, när ni blåser en larmsignal med dessa trumpeter.</v>
<v n="10">Använd dem också under era fester och vid de årliga högtiderna och i början av varje månad. Ja, ni ska blåsa i dem när ni kommer med era brännoffer och tackoffer, och då ska Gud bli påmind om sitt förbund med er. För jag är Herren, er Gud."</v>
<v n="11">Molnet lyfte från tabernaklet den tjugonde dagen i andra månaden, under det andra året efter att Israel hade lämnat Egypten.</v>
<v n="12">Israeliterna lämnade då Sinai öken och följde molnet tills det stannade i öknen Paran.</v>
<v n="13">Detta var deras första förflyttning sedan de tagit emot de instruktioner för resan som Herren gett Mose.</v>
<v n="14">Främst i ledet fanns Judas stam, grupperad bakom sitt banér och anförd av Naheson, Amminadabs son.</v>
<v n="15">Därefter kom Isaskars stam, anförd av Netanel, Suars son,</v>
<v n="16">och Sebulons stam, anförd av Eliab, Helons son.</v>
<v n="17">Sedan kom männen från Gersons och Meraris avdelningar, som bar det nermonterade tabernaklet på sina axlar.</v>
<v n="18">Rubens avdelning under sitt banér kom sedan med Elisur, Sedeurs son, som anförare.</v>
<v n="19">Därefter kom Simeons stam under Selumiel, Surisaddais son,</v>
<v n="20">och Gads stam anförd av Eljasaf, Deguels son.</v>
<v n="21">Därnäst kom kehatiterna, som bar på de heliga tillbehören i tabernaklet. Tabernaklet skulle redan vara på sin nya plats när de kom fram.</v>
<v n="22">Efter dem kom Efraims stam under sitt banér, anförd av Elisama, Ammihuds son;</v>
<v n="23">Manasses stam, anförd av Gamliel, Pedasurs son,</v>
<v n="24">och Benjamins stam, anförd av Abidan, Gideonis son.</v>
<v n="25">Sist av alla, med sitt banér i spetsen, kom Dans stam, anförd av Ahieser, Ammisaddais son.</v>
<v n="26">Asers stam anfördes av Pagiel, Okrans son,</v>
<v n="27">och Naftalis stam av Ahira, Enans son.</v>
<v n="28">Det var i denna ordning stammarna avtågade.</v>
<v n="29">En dag sa Mose till sin svåger Hobab, son till Josefs svärfar, midjaniten Reguel: "Äntligen är vi på väg till det utlovade landet. Kom med oss så ska vi behandla dig väl, för Herren har gett Israel underbara löften!"</v>
<v n="30">Men hans svåger svarade: "Nej jag måste vända tillbaka hem till mitt eget land och min egen släkt."</v>
<v n="31">"Stanna hos oss", vädjade Mose. "Du känner till vägarna i öknen och kommer att bli till god hjälp för oss.</v>
<v n="32">Om du följer med, ska du få vara med och dela på allt det goda som Herren gör för oss."</v>
<v n="33">Med Herrens ark längst fram vandrade de i tre dagar sedan de hade lämnat berget Sinai, för att komma fram till nästa plats där de skulle stanna.</v>
<v n="34">Det var dag när de började sin vandring med molnet framför sig i skyn.</v>
<v n="35">Varje gång arken bröt upp, utropade Mose: "Stå upp, Herre, och förskingra dina fiender. Låt dem fly för dig!"</v>
<v n="36">Och när arken sattes ner, sa han: "Vänd tillbaka, Herre, till Israels oräkneliga tusenden."</v>
</c>
<c n="11">
<v n="1">Folket började snart klaga över alla svårigheter de mötte under vägen och Herren hörde dem. Han blev förargad på dem för att de klagade ochi sin vrede sände han en eld och utplånade delar av lägrets ytterområden.</v>
<v n="2">Då ropade de till Mose om hjälp, och när han bad för dem, upphörde elden.</v>
<v n="3">Efter detta blev platsen känd under namnet Tabeera, som betyder brand, eftersom Herrens eld hade brunnit bland dem.</v>
<v n="4" t="5">Då började främlingarna bland dem att längta efter det goda som fanns i Egypten. Detta ökade missnöjet också bland Israels folk, och de suckade och klagade: "Om vi ändå hade lite kött att äta! Tänk om vi hade lite av den goda fisk som vi fick i Egypten. Och minns ni de goda gurkorna och melonerna, purjolöken, rödlöken och vitlöken?</v>
<v n="6">Vi tappar matlusten av att behöva äta manna varenda dag, både morgon och kväll!"</v>
<v n="7">Mannat liknade korianderfrö och påminde om kåda.</v>
<v n="8">Folket samlade det från marken och malde det till mjöl eller krossade det i mortlar. Sedan kokade de det eller gräddade kakor av det, och det smakade som om det var tillagat med olivolja.</v>
<v n="9">Mannat föll om natten samtidigt med daggen.</v>
<v n="10">Mose hörde hur familjerna stod i sina tältöppningar och grät. Herrens vrede blev allt större, och Mose blev själv mycket illa till mods.</v>
<v n="11">Då sa Mose till Herren: "Vad har jag gjort för ont eftersom jag måste dras med detta folk?</v>
<v n="12">Inte är de väl mina barn? Inte är det väl jag som är far till dem? Varför har du låtit mig bli som en dadda för dem tills vi kommer till det land du lovade deras förfäder?</v>
<v n="13">Var ska jag kunna få tag i kött åt alla dessa människor? De gråter ju och säger till mig: "Ge oss kött!"</v>
<v n="14">Jag kan inte själv bära allt detta! Bördan är alltför tung!</v>
<v n="15">Om du tänker behandla mig på det sättet är det lika bra att du tar mitt liv nu på fläcken! Det skulle vara barmhärtigare! Låt mig få slippa det här eländet!"</v>
<v n="16">Då sa Herren till Mose: "Kalla samman sjuttio av ledarna i Israel och för fram dem inför mig vid tabernaklet, så att de står där tillsammans med dig.</v>
<v n="17">Jag ska komma ner och tala med er där, och jag ska ta av den Ande som är över dig och låta den komma också över dem. De ska dela bördan av folket med dig, så att inte du ensam behöver ha hela ansvaret.</v>
<v n="18">Säg också till folket att rena sig, för i morgon ska de få kött att äta. Säg till dem: "Herren har hört er gråt och er klagan över allt som ni varit tvungna att lämna bakom er i Egypten, och han tänker ge er kött. Ni ska äta det,</v>
<v n="19" t="20">inte bara en eller två dagar, eller fem eller tio eller ens tjugo! I en hel månad ska ni få kött tills ni får avsmak för det och spyr ut det genom näsan, för ni har förkastat Herren som finns här bland er, och ni har gråtit av längtan efter Egypten."</v>
<v n="21">Men Mose sa: "Här finns det 600.000 män förutom alla kvinnor och barn, och ändå har du lovat dem kött i en hel månad.</v>
<v n="22">Om vi slaktade all vår boskap skulle det ändå inte räcka! Inte ens all fisk i havet är nog!"</v>
<v n="23">Då sa Herren till Mose: "När skulle jag ha blivit så maktlös? Nu ska du få se om mitt ord är sant eller inte!"</v>
<v n="24">Mose lämnade sedan tabernaklet och gick ut och berättade för folket vad Herren hade sagt. Han samlade de sjuttio ledarna runt tabernaklet.</v>
<v n="25">Herren kom ner i molnet och talade med Mose, och han tog av den Ande som var över Mose och lät den komma över de sjuttio. När Anden kom över dem började de profetera, men det hände bara vid det tillfället.</v>
<v n="26">Men två av de sjuttio, Eldad och Medad, hade blivit kvar i lägret, och när Anden kom över dem profeterade de där de stod.</v>
<v n="27">Några unga män sprang till Mose och berättade detta.</v>
<v n="28">Då protesterade Josua, Nuns son, Moses medhjälpare, och sa: "Du måste försöka få dem att sluta!"</v>
<v n="29" t="30">Men Mose svarade: "Är du avundsjuk för min skull? Jag önskar att allt Herrens folk var profeter och att Herren kunde sända sin Ande över dem alla!"30Därefter återvände Mose och ledarna till lägret.</v>
<v n="31">Sedan sände Herren en vind som förde med sig vaktlar in från havet och lät dem falla i lägret och runt omkring det! Så långt man kunde gå åt alla håll fanns det vaktlar. De flög strax ovanför marken.</v>
<v n="32">Folket fångade dem och slaktade dem hela den dagen och natten och även följande dag! Ingen samlade in mindre än två tusen liter, och det låg vaktlar överallt.</v>
<v n="33">Men när folket började äta av köttet upptändes Herrens vrede mot dem, och många dog.</v>
<v n="34">Platsen kom att kallas "Begärets gravar", därför att det var där de människor begravdes som haft begär efter kött.</v>
<v n="35">Folket bröt upp och vandrade vidare till Haserot där de stannade en tid.</v>
</c>
<c n="12">
<v n="1" t="2">En dag började Mirjam och Aron att kritisera Mose därför att hans hustru kom från Etiopien. De sa: "Är det bara genom Mose som Herren har talat? Har han inte talat genom oss också?"Herren hörde dem,</v>
<v n="3" t="4">och reagerade omedelbart och kallade dem alla tre till tabernaklet. Mose var faktiskt den mest ödmjuka och anspråkslösa människa man kunde tänka sig.</v>
<v n="5">Herren steg ner till dem i molnet och ställde sig vid ingången till tabernaklet. "Kom fram hit, Aron och Mirjam!" sa han. De steg då fram,</v>
<v n="6">och Herren sa till dem: "Det är genom syner och drömmar som jag talar till er människor, till och med om det är fråga om profeter.</v>
<v n="7" t="8">Men det är inte på det sättet som jag talar med min tjänare Mose. Han har förtroende här i mitt hus, och med honom talar jag ansikte mot ansikte, i klartext och inte i gåtor! Hur vågar ni då kritisera honom?"</v>
<v n="9">De hade verkligen lyckats väcka Herrens vrede. När han lämnade dem</v>
<v n="10">och molnet flyttade sig från tabernaklet, upptäckte Mirjam plötsligt att hon var alldeles vit som av spetälska. Aron fick se vad som hänt</v>
<v n="11">och ropade förtvivlat till Mose: "Straffa oss inte för den synd vi begått! Det var vansinnigt, det vi gjorde.</v>
<v n="12" t="14">Låt henne inte vara som en levande död, som en som är född vanställd."13"Herre, jag ber dig, gör henne frisk igen!" ropade då Mose till Gud. 14Och Herren sa till Mose: "Om hennes far hade spottat henne i ansiktet skulle hon ju ha varit oren i sju dagar. Låt henne nu hålla sig utanför lägret i sju dagar, och sedan kan hon få komma tillbaka."</v>
<v n="15">Mirjam blev alltså utestängd från lägret och visade sig inte på sju dagar. Folket väntade med att gå vidare, tills hon kom tillbaka. Sedan lämnade de Haserot och slog läger i öknen Paran.</v>
</c>
<c n="13">
<v n="1">Herren sa till Mose:</v>
<v n="2">"Skicka spejare in i Kanaans land, landet som jag ska ge Israel. Välj en ledare från varje stam."</v>
<v n="3" t="16">Israeliterna hade vid det här tillfället sitt läger i Parans öken. Mose gjorde som Herren hade befallt och sände i väg dessa ledare:Sammua, Sackurs son, från Rubens stam,Safat, Horis son, från Simeons stam,Kaleb, Jefunnes son, från Juda stam,Jigeal, Josefs son, från Isaskars stam,Hosea, Nuns son, från Efraims stam, en del av Josefs stam,Palti, Rafus son, från Benjamins stam,Gaddiel, Sodis son, från Sebulons stam,Gaddi, Susis son, från Manasses stam, en del av Josefs stam,Ammiel, Germallis son, från Dans stam,Setur, Mikaels son, från Asers stam,Nahebi, Vofsis son, från Naftalis stam,Geuel, Makis son, från Gads stam.</v>
<v n="17">Det var i detta sammanhang som Mose ändrade Hoseas namn till Josua.</v>
<v n="18">Mose sände i väg dem med följande instruktioner: "Gå norrut till bergstrakterna vid Negev</v>
<v n="19">och se efter hur landet är. Ge akt på människorna som bor i landet, om de verkar starka eller svaga och om de är få eller många.</v>
<v n="20">Ta reda på om jorden är bördig eller mager och om städerna är befästa.</v>
<v n="21">Låt oss få veta om det är ett rikt eller fattigt land och om det finns skog. Ta med er tillbaka prov på landets frukter." Det var just då dags för den första druvskörden.</v>
<v n="22">Männen gav sig alltså i väg och undersökte landet från öknen Sin ända till Rehob i närheten av Hamat.</v>
<v n="23">När de drog norrut passerade de först genom Negev och kom fram till Hebron. Där träffade de på ahimaniterna, sesaiterna och talmaiterna, som alla var ättlingar till jätten Anak. Hebron var en mycket gammal stad, byggd sju år före Soan i Egypten.</v>
<v n="24">Sedan kom de till den trakt som numera kallas Druvdalen. Där skar de ner en druvklase som var så stor att det behövdes två män för att bära den. De tog den på en stång mellan sig, och de tog också med sig granatäpplen och fikon.</v>
<v n="25">Israeliterna kallade dalen för Druvdalen efter den druvklase de hade tagit med sig därifrån.</v>
<v n="26">Fyrtio dagar senare återvände de från sin vandring.</v>
<v n="27">De rapporterade för Mose, Aron och allt Israels folk i Parans öken vid Kades, och de visade upp frukten som de hade med sig.</v>
<v n="28">Så här löd deras rapport: "Vi kom fram till landet som du ville att vi skulle undersöka, och det var verkligen underbart, ett land som 'flyter av mjölk och honung'. Här har vi en del frukter därifrån.</v>
<v n="29">Men människorna som bor där verkar vara mycket starka. Städerna är stora och har väldiga murar, och vi såg ättlingar efter Anak!</v>
<v n="30">Amalekiterna bor i söder, medan hetiterna, jebuseerna och amoreerna bor i bergstrakten, och kananeerna bor utmed Medelhavskusten och i Jordandalen."</v>
<v n="31">Men Kaleb lugnade folket där de stod framför Mose. "Jag tycker vi ska gå och inta det här landet på en gång", sa han. "Jag vet att vi kan segra!"</v>
<v n="32">"Vi kan aldrig besegra ett så starkt folk!" sa de andra spejarna. "De skulle fullkomligt krossa oss!"</v>
<v n="33">Deras rapport var alltså till största delen negativ: "Landet är fullt av krigare, och människorna är mycket kraftigt byggda.</v>
</c>
<c n="14">
<v n="1">Då började folket att klaga och gråta högt, och de fortsatte hela natten.</v>
<v n="2">Deras röster höjdes i en väldig klagokör mot Mose och Aron."Tänk om vi hade fått dö i Egypten", klagade de, "eller åtminstone här i öknen,</v>
<v n="3">i stället för att bli dödade i det landet. Ja, Herren kommer att döda oss där, och våra hustrur och små barn kommer att bli slavar. Låt oss försöka komma härifrån och återvända till Egypten!"</v>
<v n="4">Det förslaget spred sig i hela lägret, och man ropade: "Vi väljer en ledare som kan föra oss tillbaka till Egypten!"</v>
<v n="5">Då föll Mose och Aron ner på marken med ansiktena mot jorden,</v>
<v n="6">och två av spejarna, Josua, Nuns son, och Kaleb, Jefunnes son, rev sönder sina kläder</v>
<v n="7">och sa till allt folket: "Det är ett underbart land vi har framför oss,</v>
<v n="8">och Herren älskar oss. Han kommer att hjälpa oss att komma in i landet, för han har ju gett oss det. Det är oerhört bördigt, ett land som "flyter av mjölk och honung"!</v>
<v n="9">Gör inte uppror mot Herren nu. Ni behöver inte vara rädda för folken som bor där! De blir en munsbit för oss! Vi kommer att klara av dem, för Herren är med oss, och det är oss han beskyddar och inte dem! Sluta nu upp med att vara rädda!"</v>
<v n="10" t="11">Men den enda reaktionen på deras vädjan blev att man hotade att stena dem. Då visade sig Herrens härlighet, och Herren sa till Mose: "Hur länge tänker det här folket förakta mig? Kommer dessa människor aldrig att tro mig, trots alla under som de har sett mig göra?</v>
<v n="12">Jag ska göra dem arvlösa och utrota dem i pest, men dig ska jag göra till ett folk, mycket större och mäktigare än de!"</v>
<v n="13">"Men vad ska egyptierna tänka när de får höra talas om det?" frågade Mose Herren. "De känner ju mycket väl till hur du visade din makt och räddade ditt folk.</v>
<v n="14">De har berättat det för invånarna i det här landet, så de är väl medvetna om att du står på Israels sida och att du talar med folket ansikte mot ansikte. De ser molnet och elden över oss, och de vet att det är du som beskyddar oss dag och natt.</v>
<v n="15">Om du nu dödar ditt folk, kommer de andra folken som har hört talas om dig att säga:</v>
<v n="16">'Herren var tvungen att döda dem, därför att han inte kunde ta hand om dem i öknen. Han var inte så stark att han kunde leda dem in i det land som han hade lovat att ge dem.'</v>
<v n="17" t="18">Herre, visa nu din väldiga makt och ditt tålamod genom att förlåta oss våra synder, och visa oss din kärlek. Förlåt oss! Vi vet att du inte kan låta synden få vara ostraffad, utan du straffar föräldrarnas missgärningar på barnen ända till tredje och fjärde generation.</v>
<v n="19">Jag vädjar till dig, Herre: förlåt folket dess synd, du som är så full av nåd och kärlek. Förlåt dem, så som du har förlåtit dem förut, allt sedan vi lämnade Egypten."</v>
<v n="20" t="21">Då sa Herren: "Jag ska förlåta dem, som du har begärt. Men jag lovar vid mitt eget namn, att lika visst som att hela jorden ska fyllas av Herrens härlighet,</v>
<v n="22">lika visst ska ingen av dessa som sett min härlighet, och som tio gånger har vägrat lyda mig, och som har sett alla de under jag gjort både i Egypten och i öknen,</v>
<v n="23">ingen av dem ska få se det land som jag lovat deras förfäder.</v>
<v n="24">Men med min tjänare Kaleb är det annorlunda. Han har lytt mig. Honom ska jag leda in i det land han har undersökt, och hans ättlingar ska också få sin del av landet.</v>
<v n="25">Men eftersom Israels folk är så uppskrämt av amalekiterna och kananeerna som bor i dalarna, så måste ni i morgon vända tillbaka ut i öknen, i riktning mot Röda havet."</v>
<v n="26" t="27">"Hur länge tänker detta folk fortsätta att klaga på mig?" sa Herren när han talade med Mose och Aron. "Jag har hört allt de sagt.</v>
<v n="28">Men säg så här till dem: 'Herren lovar att han ska göra just det som ni fruktat för.</v>
<v n="29">Ni kommer allesammans att dö här i öknen! Ingen enda av er som är tjugo år eller äldre, och som har klagat på mig,</v>
<v n="30">ska få komma in i det utlovade landet utom Kaleb, Jefunnes son, och Josua, Nuns son.</v>
<v n="31">Ni sa att era barn skulle bli slavar åt landets folk. Ja, nu tänker jag föra era barn in i landet i stället för er. De ska få ärva det som ni förkastade,</v>
<v n="32">och era döda kroppar ska bli kvar i öknen.</v>
<v n="33">Och era barn ska tvingas att bli herdar i öknen i fyrtio år. På det sättet ska ni få betala för er trolöshet, ända tills den sista av er ligger död i öknen.</v>
<v n="34" t="35">Spejarna var inne i landet i fyrtio dagar, men ni ska tvingas vandra i öknen i fyrtio år, ett år för varje dag. Ni kommer att få bära bördan av er synd, och jag ska lära er vad det betyder att förkasta mig. Jag, Herren, har talat. Och kom ihåg att alla som varit med och sammansvurit sig mot mig ska dö här i öknen.'"</v>
<v n="36" t="38">De tio spejarna som hade förorsakat upproret mot Herren genom att skrämma folket, blev därefter dödade inför Herren. Det var bara Josua och Kaleb som fick leva.</v>
<v n="39">Sedan blev det en oerhörd sorg i hela lägret när Mose berättade för folket vad Gud hade sagt.</v>
<v n="40">Nästa morgon gick de upp tidigt och började vandra mot det utlovade landet."Här är vi nu!" sa de. "Vi förstår att vi har syndat, men nu är vi beredda att fortsätta in i det land som Herren har lovat oss."</v>
<v n="41">"Det är för sent", sa Mose. "Ni lyder inte Herren och följer inte hans order om att gå tillbaka ut i öknen.</v>
<v n="42">Ni kommer att krossas av fienden om ni försöker genomföra era planer, för Herren är inte med er.</v>
<v n="43">Ni vet väl att amalekiterna och kananeerna finns där! Nu när ni har övergett Herren kommer han att överge er."</v>
<v n="44">Men de fortsatte in i bergsbygden, trots att varken arken eller Mose hade lämnat lägret.</v>
<v n="45">Då kom amalekiterna och kananeerna som bodde där bland bergen och anföll dem och förföljde dem till Horma.</v>
</c>
<c n="15">
<v n="1" t="2">Herren befallde sedan Mose att ge Israels folk dessa föreskrifter: "När era barn slutligen kommer in i det land som jag ska ge er</v>
<v n="3" t="4">och de då vill behaga Herren med ett brännoffer eller slaktoffer, så måste de bära fram ett djur från sina fårhjordar eller boskapshjordar. Varje offer, vare sig det är ett vanligt sådant, ett offer för att infria ett löfte, ett frivilligt offer eller ett särskilt offer i samband med någon av de årliga högtiderna, så måste det bäras fram tillsammans med ett spisoffer. Om det är ett lamm som ska offras, ska du använda tre liter fint mjöl, blandat med en och en halv liter olja</v>
<v n="5">och dessutom en och en halv liter vin till drickoffer.</v>
<v n="6">Om offret är en bock ska du använda sex liter fint mjöl, blandat med två liter olja</v>
<v n="7">och två liter vin till drickoffret. Det är ett offer som blir en välbehaglig lukt inför Herren.</v>
<v n="8" t="9">Om offret är en ung tjur, måste spisoffret som man frambär tillsammans med den bestå av nio liter fint mjöl, blandat med tre liter olja,</v>
<v n="10">och tre liter vin till drickoffer. Detta ska offras i eld och kommer att bli en välbehaglig lukt inför Herren.</v>
<v n="11" t="12">Detta är föreskrifterna om vad som ska åtfölja alla offer av tjurar, bockar, lamm eller baggar.</v>
<v n="13" t="14">De gäller både den som är infödd israelit och utlänningar som bor bland er och som vill behaga Herren genom att bära fram eldsoffer.</v>
<v n="15" t="16">Det är en lag för alla, infödda så väl som utlänningar, och den ska gälla för alltid, från generation till generation. Alla är jämställda inför Herren, och den gäller alla lika!"</v>
<v n="17" t="18">Vid samma tillfälle sa Herren till Mose: "Lär Israels folk att när man kommer in i landet som jag ger dem,</v>
<v n="19" t="21">så ska alla bära fram inför mig av varje års skörd, genom att baka en kaka bröd på grovt mjöl av den säd som skördats det första året. Denna brödkaka ska viftas framför altaret som ett viftoffer inför Herren. Det här ska vara ett årligt offer från er loge, som bärs fram från generation till generation.</v>
<v n="22">Om ni eller kommande generationer, utan att vara medvetna om det, skulle bryta mot de regler som Herren har gett er genom Mose under åren,</v>
<v n="23" t="24">så ska folket offra en ung tjur som brännoffer när det inser sitt misstag. Det kommer att bli en välbehaglig lukt inför Herren, och tjuren ska offras tillsammans med vanligt spisoffer och drickoffer och med en bock som syndoffer.</v>
<v n="25">Prästen ska skaffa försoning för hela Israels folk, och dess synd ska bli förlåten, för den var ju inte medveten, och de har gottgjort den genom sina eldsoffer inför Herren och genom syndoffret.</v>
<v n="26">Alla ska få förlåtelse, även de utlänningar som bor i landet, för hela befolkningen var delaktig, och därför ska också alla bli förlåtna.</v>
<v n="27">Om misstaget har begåtts av någon enskild, ska han offra en årsgammal get av honkön som syndoffer</v>
<v n="28">och prästen ska ge försoning åt honom inför Herren, och han ska få förlåtelse.</v>
<v n="29">Samma lag gäller för en utlänning som bor bland er.</v>
<v n="30">Men om någon syndar medvetet, vare sig han är infödd eller utlänning, så hånar han därmed Herren och måste utrotas ur folket.</v>
<v n="31">Han har nämligen föraktat Herrens befallning och medvetet låtit bli att följa hans lag. Han ska dödas på grund av sin synd."</v>
<v n="32">En dag under tiden i öknen blev en man bland folket tagen på bar gärning när han samlade ved på sabbaten.</v>
<v n="33">Han greps och fördes inför Mose, Aron och de andra domarna.</v>
<v n="34">De tog honom i förvar tills de fått reda på vad Herren ville att de skulle göra med honom.</v>
<v n="35">Då sa Herren till Mose: "Mannen måste dö. Folket ska stena honom till döds utanför lägret."</v>
<v n="36">De förde då ut honom utanför lägret och dödade honom, precis som Herren hade befallt.</v>
<v n="37" t="38">Och Herren sa till Mose: "Säg till folket i Israel att göra tofsar till fållarna på sina kläder. Detta är en regel som ska gälla från generation till generation, och tofsarna ska fästas vid kläderna med mörkblå tråd.</v>
<v n="39">Ni ska genom dem bli påminda om Herrens befallningar och komma ihåg att lyda hans lagar i stället för att följa era egna begär och gå era egna vägar, som ni brukade göra när ni tjänade andra gudar.</v>
<v n="40">Ja, detta ska påminna er om att vara heliga inför Gud,</v>
<v n="41">för jag är Herren, er Gud, som ledde er ut ur Egyptens land, ja, jag är Herren, er Gud."</v>
</c>
<c n="16">
<v n="1">En dag började leviten Kora, son till Jishar, sonson till Kehat, och några män från Rubens stam, Datan och Abiram, Eliabs söner, och On, Pelets son,</v>
<v n="2">att intala folket att göra uppror mot Mose. På deras sida stod 250 förtroendevalda ledare.</v>
<v n="3">De gick till Mose och Aron och sa: "Nu har vi fått nog av er överlägsna attityd. Ni är inte bättre än några andra. Alla i Israel har blivit utvalda av Gud, och han är med oss allesammans. Vad har ni för rättighet att framhålla er själva som ni gör och påstå att vi måste lyda er? Hur kan ni med att sätta er över folkets vilja?"</v>
<v n="4">När Mose hörde detta föll han ner på marken med ansiktet mot jorden,</v>
<v n="5">och sedan sa han till Kora och dem som var med honom: "I morgon ska Herren visa vem som tillhör honom, vem som är helig och vem han har utsett att vara präst åt sig.</v>
<v n="6" t="7">Så här ska ni göra: Du Kora, och de andra som är med dig, ska i morgon ta rökelsekar och tända dem. Lägg rökelse i dem inför Herren, så ska vi få reda på vem det är Herren har utvalt. Ni leviter har gått för långt!"</v>
<v n="8" t="9">Sedan sa Mose, vänd till Kora: "Tycker du inte att det är tillräckligt hedrande att Israels Gud har utvalt er leviter bland alla andra i Israel och att han låter er komma så nära sig när ni tjänar honom i hans tabernakel och står framför folket och tjänar det?</v>
<v n="10">Säger det er ingenting att det bara är leviterna som fått sådana uppdrag? Nu vill ni alltså göra anspråk på att få vara präster också!</v>
<v n="11" t="12">Det är väl det ni är ute efter när ni nu har gjort uppror mot Herren. Och vad har egentligen Aron gjort, eftersom ni är så missnöjda med honom?"Därefter kallade Mose till sig Datan och Abiram, Eliabs söner, men de vägrade att komma.</v>
<v n="13">"Är det inte illa nog att du ledde oss bort från det härliga Egypten för att döda oss här i öknen?" sa de. "Nu tänker du göra dig till kung över oss också!</v>
<v n="14">Dessutom har du inte lett oss in i det underbara landet som du lovade, och inte heller gett oss åkrar eller vingårdar. Försöker du driva med oss? Nej, vi tänker inte komma."</v>
<v n="15">Då blev Mose förargad och sa till Herren: "Ta inte emot deras offer! Jag har inte stulit så mycket som en åsna från dem och har inte gjort dem något ont."</v>
<v n="16">Och till Kora sa han: "Kom hit i morgon och ställ dig inför Herren med alla dina vänner. Aron kommer också att vara här.</v>
<v n="17">Se till att ni har med er rökelsekaren med rökelse. Var och en ska ha sitt eget rökelsekar, så att det blir sammanlagt 250 stycken. Aron ska också ha sitt med sig."</v>
<v n="18">De gjorde som Mose hade befallt. De kom dit med sina rökelsekar, tände dem, lade rökelsen i dem och stod vid ingången till tabernaklet, tillsammans med Mose och Aron.</v>
<v n="19">När Kora hade samlat alla sina anhängare vid ingången till tabernaklet visade sig Herrens härlighet för allt folket,</v>
<v n="20">och Herren sa till Mose och Aron:</v>
<v n="21">"Gå bort från dem, så att jag kan döda dem omedelbart."</v>
<v n="22">Men Mose och Aron kastade sig ner på marken inför Herren och sa: "Gud, du hela mänsklighetens Gud, måste du bli så utom dig av vrede att du låter det gå ut över hela detta folk, bara för att en man syndar?"</v>
<v n="23" t="24">Då sa Herren till Mose: "Säg till folket att hålla sig borta från Koras, Datans och Abirams tält."</v>
<v n="25">Mose skyndade då bort till Datans och Abirams tält, följd av ledarna.</v>
<v n="26">"Akta er!", ropade han till folket. "Var inte i närheten av dessa ogudaktiga mäns tält, och rör ingenting som är deras, så att ni inte blir inblandade i deras synder och dödade tillsammans med dem."</v>
<v n="27">Alla drog sig då undan från Koras, Datans och Abirams tält, medan Datan och Abiram kom ut och ställde sig vid ingången till sina tält tillsammans med hustrur och barn.</v>
<v n="28">Och Mose sa: "Genom det här ska ni förstå att det är Herren som har sänt mig att utföra allt det jag gjort och att jag inte har gjort det av mig själv.</v>
<v n="29">Om de här människorna dör en naturlig död, då har inte Herren sänt mig.</v>
<v n="30">Men om Herren gör ett under så att marken öppnar sig och slukar dem med allt de äger och har, så att de far ner levande till dödsriket, då ska ni veta att dessa män har föraktat Herren."</v>
<v n="31">Mose hann knappt tala till punkt, förrän marken plötsligt öppnades under dem,</v>
<v n="32">och jorden uppslukade dem tillsammans med deras familjer och tillhörigheter. Allt de ägde försvann i djupet.</v>
<v n="33">De blev levande begravda, marken slöt sig sedan över dem och de var borta.</v>
<v n="34">Alla flydde vid deras skrik, rädda för att ryckas med,</v>
<v n="35">och eld kom ner från Herren och förtärde de 250 män som offrade rökelse.</v>
<v n="36" t="37">Herren sa till Mose: "Säg till Eleasar, prästen Arons son, att ta vara på rökelsekaren ur askan, för de är heliga, avskilda åt Herren. De glödande kolen ska han kasta bort,</v>
<v n="38">för männen dog på grund av sin synd. Sedan ska han hamra ut metallen till plåtar och täcka altaret med dem. Rökelsekaren var heliga därför att de använts inför Herren, och altarplåtarna ska finnas där som en påminnelse för Israels folk."</v>
<v n="39">Prästen Eleasar tog då de 250 rökelsekaren av koppar och hamrade ut dem till metallplåtar att täcka altaret med.</v>
<v n="40">Detta skulle vara en påminnelse för Israels folk om att ingen obehörig, ingen som inte var ättling till Aron, fick komma inför Herren och bränna rökelse, för då kunde det som hände med Kora och hans anhängare hända honom. Allt detta var enligt de föreskrifter som Herren gett Mose.</v>
<v n="41">Men redan följande morgon började folket anklaga Mose och Aron igen och ropa: "Ni har dödat Herrens folk."</v>
<v n="42">Snart hade en missnöjd och uppretad folkhop samlats, och medan de stod där och såg upp mot tabernaklet visade sig plötsligt molnet med Herrens härlighet.</v>
<v n="43" t="44">Då kom Mose och Aron och ställde sig vid ingången till tabernaklet, och Herren sa till Mose:</v>
<v n="45">"Skynda dig bort från detta folk, så att jag omedelbart kan döda det."Men Mose och Aron föll ner på marken inför Herren.</v>
<v n="46">"Ta ett rökelsekar och lägg eld från altaret i det", sa Mose därefter till Aron. "Lägg på rökelse och bär det omedelbart ut bland folket för att försona det. Jag känner Guds vrede, och pest har redan drabbat dem.</v>
<v n="47">Aron gjorde som Mose hade sagt till honom och sprang ut bland folket. Pesten hade redan börjat härja. Han lade på rökelse och skaffade försoning för dem alla,</v>
<v n="48">och när han stod där, mitt bland levande och döda, upphörde plötsligt pesten.</v>
<v n="49">Men då hade redan 14.700 människor hunnit dö, förutom dem som dött dagen innan tillsammans med Kora.</v>
<v n="50">När Aron återvände till Mose vid ingången till tabernaklet hade pesten upphört helt.</v>
</c>
<c n="17">
<v n="1" t="3">Herren sa till Mose: "Säg åt Israels folk att var och en av stammarna ska ge dig en stav av trä. Skriv namnet på var och en av dess ledare på dessa stavar och skriv Arons namn på Levi stams stav.</v>
<v n="4">Lägg sedan alla stavarna i det inre rummet av tabernaklet där jag brukar möta dig framför arken.</v>
<v n="5">Jag ska använda dessa stavar för att visa vem jag har utvalt. Hans stav kommer nämligen att grönska! Då ska det äntligen bli slut på alla dessa klagomål!"</v>
<v n="6">Mose meddelade dessa föreskrifter till folket, och var och en av de tolv stamledarna, Aron inräknad, bar fram en stav till honom.</v>
<v n="7">Han lade dem framför Herren i det inre rummet av tabernaklet.</v>
<v n="8">När han kom tillbaka nästa dag, upptäckte han att Arons stav, som representerade Levi stam, inte bara grönskade utan hade knoppar och blommor och bar mogna mandlar!</v>
<v n="9">Mose bar ut stavarna och visade vad som hade hänt. Sedan tog var och en sin stav utom Aron.</v>
<v n="10">Herren bad Mose att lägga Arons stav vid sidan av arken. Där skulle den alltid finnas, som en påminnelse för de upproriska. Och om det skulle bli någon diskussion om Aron och hans befogenheter i fortsättningen, skulle han hämta den och visa den för folket. Detta för att undvika ytterligare katastrofer för folket.</v>
<v n="11">Mose gjorde i allt som Herren hade sagt.</v>
<v n="12" t="13">Men folket fortsatte ändå att klaga."Vi är ju så gott som döda allesammans", gnällde de. "Var och en som kommer i närheten av tabernaklet dör. Är det verkligen meningen att vi ska gå under allesammans?"</v>
</c>
<c n="18">
<v n="1">Då talade Herren till Aron och sa: "Du och dina söner och din familj är ansvariga om helgedomen vanhelgas, och ni kommer också att vara ansvariga för alla fel som begås i den prästerliga tjänsten!</v>
<v n="2" t="3">Dina släktingar i Levi stam ska vara dina medhjälpare, men det är bara du och dina söner som får utföra de heliga tjänsterna i tabernaklet. Leviterna måste vara mycket noga med att inte vidröra de heliga föremålen eller altaret, för då kommer jag att döda både dem och dig.</v>
<v n="4">Ingen som inte är levit får hjälpa dig med något.</v>
<v n="5">Och kom ihåg att det bara är prästerna som får utföra de heliga tjänsterna i helgedomen och vid altaret. Om ni följer dessa instruktioner ska Guds vrede aldrig mer komma över folket.</v>
<v n="6">Jag har utvalt dina släktingar leviterna att vara dina medhjälpare i tjänsten vid tabernaklet. De är en gåva till dig från Herren.</v>
<v n="7">Men du och dina söner, prästerna, ska personligen utföra den heliga tjänsten och allt som har att göra med altaret och det som finns bakom förhänget. Prästämbetet är er speciella tjänst, och den som försöker ta över den kommer att dö."</v>
<v n="8">Herren gav också följande instruktioner till Aron: "Jag gör dig ansvarig för alla offer som bärs fram till mig. Jag ger till dig och dina söner alla de gåvor som förs fram till Herren av folket.</v>
<v n="9">Spisoffren och syndoffren är era, med undantag för den del av det som bärs fram till Herren, och bränns på altaret. Alla dessa offer är mycket heliga.</v>
<v n="10">De måste ätas på en helig plats, och varje man bland er måste äta av dem.</v>
<v n="11">Alla andra gåvor som bärs fram till mig genom att man viftar med dem framför altaret tillhör dig och dina familjer, både söner och döttrar. Alla medlemmar av era familjer kan äta dessa, om man inte just då råkar vara oren.</v>
<v n="12">De första gåvorna av skörden som folket bär fram som offer till Herren är också dina, det bästa av olivoljan, vinet och säden</v>
<v n="13">och det bästa av all annan skörd. Alla i hushållet får äta av det, bara de inte vid det tillfället är orena.</v>
<v n="14" t="15">Allt som är invigt åt Herren är ditt, inberäknat folkets förstfödda bland boskapen.</v>
<v n="16">Men du kan inte ta emot de förstfödda sönerna, och inte heller det förstfödda bland de djur som jag förbjudit som mat. I stället ska man betala dig fem siklar för varje förstfött barn när det har blivit en månad gammalt.</v>
<v n="17">Det förstfödda bland kor, får och getter ska du inte köpa tillbaka. Det måste offras till Herren. Blodet ska stänkas på altaret, och fettet ska brännas som eldsoffer. Detta är något som Herren tycker om.</v>
<v n="18">Köttet från dessa djur ska vara ert, liksom bringan och högra lårstycket som framburits som viftoffer inför Herren vid altaret alltid är ert.</v>
<v n="19">Ja, jag har gett dig alla dessa viftoffer, som Israels folk bär fram till Herren. De ska vara mat åt dig och dina familjer. Detta är ett förbund som ska gälla för alltid mellan Herren och dig och dina ättlingar.</v>
<v n="20">Ni präster får inte ha någon egendom eller någon inkomst i övrigt, för allt ni behöver har ni i mig.</v>
<v n="21">Beträffande dina släktingar leviterna, så ska de få betalt för sina tjänster med tiondet från hela Israels land.</v>
<v n="22">Från och med nu får inga andra israeliter än prästerna och leviterna gå in i helgedomen. I så fall får de ta konsekvenserna av sin synd och dö.</v>
<v n="23">Det är bara leviterna som får utföra arbetet där, och de får stå till svars om de sviker sina uppgifter. Det är en beständig lag bland er att leviterna inte ska äga något land i Israel,</v>
<v n="24">för folkets tionde som offras till Herren genom att man viftar med det framför altaret, ska tillhöra leviterna. Detta är deras arv, och de behöver ingen annan arvedel."</v>
<v n="25" t="26">Herren sa till Mose: "Säg till leviterna att de ska ge Herren tionde av det tionde som de får, ett tionde av tiondet, som ska bäras fram inför Herren genom att man viftar med det framför altaret.</v>
<v n="27">Herren ska betrakta detta som ert offer från det första av er skörd, av er säd och ert vin, som om det kom från egna odlingar.</v>
<v n="28" t="29">Till detta tionde av tiondet, Herrens del, ska ni ta det bästa av det ni själva har fått och ge det till Aron.</v>
<v n="30">Det ska räknas er till godo, precis som om det kom från era egna logar och vinpressar.</v>
<v n="31">Ni och era familjer kan äta det i hemmet eller var ni vill, för det är er ersättning för tjänsten i tabernaklet.</v>
<v n="32">Genom att ge vidare till Herren det bästa av folkets offer vanhelgar ni inte det offrade utan kan äta av det som blir kvar som ert eget utan att behöva dö."</v>
</c>
<c n="19">
<v n="1" t="3">Herren sa till Mose och Aron: "Här är ännu en av mina lagar: Be Israels 	folk om en felfri, röd, ko, som aldrig gått under något ok. Ge den till prästen Eleasar. Den ska föras utanför lägret och slaktas medan han ser på.</v>
<v n="4">Eleasar ska ta en del av kons blod på sitt finger och stänka sju gånger i riktning mot tabernaklets ingång.</v>
<v n="5">Sedan ska hud, kött, blod och inälvor brännas.</v>
<v n="6">Eleasar ska ta cederträ, grenar av isop och ett rosenrött snöre och kasta det i elden med den brinnande kon.</v>
<v n="7">Sedan måste han tvätta sina kläder och bada innan han återvänder till lägret, men han är oren till kvällen.</v>
<v n="8">Den som bränner djuret måste också tvätta sina kläder och bada, och han är oren till kvällen.</v>
<v n="9">Någon som inte är oren ska samla upp askan efter kon och lägga den på en ren plats utanför lägret. Där ska den förvaras åt Israels barn till stänkelsevatten för att rena från synd.</v>
<v n="10">Mannen som samlat upp askan efter kon måste tvätta sina kläder och är oren till kvällen. Detta ska vara en ständig lag för Israels folk och för de främlingar som bor bland dem.</v>
<v n="11">Den som rör en död människas kropp är oren i sju dagar</v>
<v n="12">och måste rena sig den tredje och sjunde dagen med vatten som blandats med askan av den röda kon. Då ska han bli ren. Men om han inte gör det på den tredje dagen, fortsätter han att vara oren även efter den sjunde dagen.</v>
<v n="13">Den som rör vid en död människa och inte renar sig på det sätt som föreskrivits har orenat Herrens tabernakel och ska skiljas från Israel. Eftersom reningsvattnet inte blev stänkt på honom har han orenheten kvar.</v>
<v n="14">Om någon dör i ett tält är var och en som vistades där vid dödsfallet och den som sedan går in i tältet oren i sju dagar.</v>
<v n="15">Alla kärl i tältet som är utan lock är också orena.</v>
<v n="16">Om någon ute på ett fält rör vid någon som har dött i strid eller på annat sätt, eller rör vid ett människoben eller en grav, är han oren i sju dagar.</v>
<v n="17">För att den orene ska bli ren igen måste man ta av askan från reningsoffret och lägga den i en kittel tillsammans med friskt vatten.</v>
<v n="18">Sedan ska någon som inte är oren ta en kvist av isop, doppa den i vattnet och stänka på tältet, på alla kärl och pannor i tältet. Han ska också stänka på den som har varit inne i tältet, rört vid människoben eller en grav eller vid någon som blivit dödad i strid eller dött på annat sätt.</v>
<v n="19">Detta ska ske på den tredje och sjunde dagen, och på den sjunde dagen ska han renas. Då ska han tvätta sina kläder och bada, och samma kväll blir han fri från sin orenhet.</v>
<v n="20">Den som är oren och inte renar sig ska skiljas från folket. Om vattnet som skulle rena honom inte har blivit stänkt på honom orenar han Herrens helgedom och anses inte längre tillhöra Guds folk.</v>
<v n="21">Detta är en lag som ni ständigt måste komma ihåg. Mannen som stänker vattnet måste efteråt tvätta sina kläder, och om någon rör vid det vattnet är han oren till kvällen.</v>
<v n="22">Allt som en oren person rör vid kommer att vara orent till kvällen."</v>
</c>
<c n="20">
<v n="1">Israels folk kom fram till öknen Sin i den första månaden och slog läger vid Kades. Där dog Mirjam och man begravde henne.</v>
<v n="2">Det fanns då inte tillräckligt med vatten att dricka, och därför gjorde folket på nytt uppror mot Mose och Aron.</v>
<v n="3">"Om ändå vi också hade fått dö tillsammans med våra bröder som Herren dödade!" skrek de åt Mose.</v>
<v n="4">"Ni har med avsikt lett oss ut hit i öknen för att bli av med oss och våra hjordar.</v>
<v n="5">Varför tvingade ni oss att lämna Egypten, så att vi hamnade här på denna fruktansvärda plats? Var är det bördiga landet med säd, fikon, vin och granatäpplen ni lovade? Här finns ju inte ens tillräckligt med vatten att dricka!"</v>
<v n="6">Mose och Aron vände då om och gick till tabernaklets ingång, där de föll ner inför Herren, och Herrens härlighet visade sig för dem.</v>
<v n="7">Och Herren sa till Mose:</v>
<v n="8">"Ta staven! Sedan ska du och Aron sammankalla allt folket. Medan de ser på ska du tala till klippan där borta. Då kommer den att ge er vatten. Du ska ge dem vatten ur klippan, och det kommer att räcka åt både folket och boskapen!"</v>
<v n="9">Mose gjorde som han hade blivit tillsagd. Han tog staven från platsen där den var förvarad inför Herren,</v>
<v n="10">och tillsammans med Aron uppmanade han folket att samlas vid klippan. Han höjde rösten och ropade: "Lyssna ni upprorsmakare! Måste jag ordna vatten åt er ur klippan?"</v>
<v n="11">Men i stället för att tala till klippan lyfte Mose sin arm och slog med staven två gånger på den. Vatten forsade fram, och folket och all boskap drack.</v>
<v n="12">Men Herren sa till Mose och Aron: "Därför att ni inte trodde på mig och inte håller mig för helig i Israels folks ögon, ska ni inte få leda dem in i det land som jag har lovat dem!"</v>
<v n="13">Platsen fick namnet Meriba, som betyder uppror. Där satte sig Israels folk upp mot Herren, och där visade Herren dem sin helighet.</v>
<v n="14">Medan Mose var i Kades, sände han budbärare till kungen i Edom och sa: "Vi är ättlingar till din bror Israel. Du känner till vår sorgliga historia,</v>
<v n="15">hur våra förfäder drog ner till Egypten och blev slavar åt egyptierna.</v>
<v n="16">Men när vi ropade till Herren hörde han oss och sände sin ängel att leda oss ut ur Egypten. Nu är vi här i Kades och har slagit läger vid ditt lands gränser.</v>
<v n="17">Låt oss få passera genom ditt land. Vi ska inte marschera genom era åkrar eller vingårdar, och vi ska inte dricka vatten ur era källor. Vi ska hålla oss till huvudvägen och varken vika av åt höger eller vänster förrän vi passerat ditt land.</v>
<v n="18">Men kungen i Edom svarade: "Håll er borta härifrån! Om ni försöker komma in i mitt land, så ska jag möta er med svärd!"</v>
<v n="19">"Men vi kommer att marschera längs huvudvägen", invände de israeliska sändebuden. "Och vi tänker inte ens dricka ert vatten utan att betala vad ni begär för det. Det enda vi önskar är att få passera genom landet."</v>
<v n="20">Men kungen i Edom var orubblig. Han varnade dem på nytt med orden: "Håll er härifrån!" Sedan mobiliserade han sin armé och marscherade mot gränsen med sina styrkor.</v>
<v n="21" t="22">Och eftersom Edom vägrade att låta Israel passera genom sitt land, vände man tillbaka från Kades till berget Hor.</v>
<v n="23">När de var vid gränsen till Edoms land sa Herren till Mose och Aron:</v>
<v n="24">"Nu är tiden inne för Aron att dö. Han ska inte komma in i det land som jag har gett Israels folk, därför att ni båda handlade i strid mot mina instruktioner när det gällde vattnet i Meriba.</v>
<v n="25">Ta med dig Aron och hans son Eleasar upp på berget Hor.</v>
<v n="26">Där ska du ta av Aron hans prästkläder och sätta dem på hans son Eleasar. Sedan ska Aron dö där uppe."</v>
<v n="27">Mose gjorde som Herren sagt, och de tre gick tillsammans upp på berget Hor medan allt folket såg på.</v>
<v n="28">När de kom upp till toppen, tog Mose av Aron hans prästkläder och satte dem på hans son Eleasar. Sedan dog Aron. Mose och Eleasar gick tillbaka ner,</v>
<v n="29">och när folket fått beskedet om Arons död sörjde man honom i trettio dagar.</v>
</c>
<c n="21">
<v n="1">När den kananeiske kungen i Arad i Negevöknen hörde att Israel kom längs vägen till Atarim anföll han dem och tog några av dem till fånga.</v>
<v n="2">Då lovade Israels folk Herren att om han hjälpte dem att besegra kungen i Arad och hans folk, skulle de fullständigt förstöra alla hans städer.</v>
<v n="3">Herren gick med på deras begäran och lät dem besegra kananeerna. Israel utrotade dem och förstörde deras städer. Efter detta kallades området Horma, som betyder förstörelse.</v>
<v n="4">Sedan fortsatte de från berget Hor längs Röda havet för att gå runt Edoms land. Folket blev otåligt</v>
<v n="5">och började protestera mot Gud och klaga inför Mose. "Varför har du lett oss ut ur Egypten så att vi måste dö här i öknen?" gnällde de. "Här finns ju ingenting att äta och ingenting att dricka, och vi avskyr detta smaklösa manna."</v>
<v n="6">Då sände Herren giftiga ormar bland dem som straff, och många blev bitna och dog.</v>
<v n="7">Folket kom då till Mose och sa: "Vi har syndat, för vi har talat illa om Herren och om dig. Be honom att ta bort ormarna."Då bad Mose för folket.</v>
<v n="8">Herren svarade: "Gör en orm av koppar och fäst den på en stång. Den som blir biten behöver bara titta på den för att få leva."</v>
<v n="9">Mose gjorde då en kopparorm, och när någon blev biten fick han leva bara han tittade på kopparormen.</v>
<v n="10">Israel vandrade därefter vidare och slog läger vid Obot.</v>
<v n="11">Sedan fortsatte de till Ije-Haabarim i öknen, inte långt från Moab som låg österut,</v>
<v n="12">och därifrån vandrade de till Sereds dal, där de slog läger.</v>
<v n="13">De fortsatte sedan över till andra sidan av floden Arnon, nära amoreernas gräns. (Floden Arnon är gränsen mellan moabiterna och amoreerna.</v>
<v n="14">Detta omtalas i 'Boken om Herrens krig', där det står att floden Arnons dal och staden Vaheb</v>
<v n="15">ligger mellan amoreerna och Moabs folk.)</v>
<v n="16">Israel fortsatte till Beer, den källa där Herren sa till Mose: "Kalla samman folket, så ska jag ge det vatten."</v>
<v n="17" t="18">Där sjöng folket denna sång:Flöda, du källa!Låt oss sjunga ditt lov!Låt oss sjunga om källan som grävdes och borrades av de förnämsta bland folket,av furstar med spira och stav.De lämnade öknen och drog vidare mot Mattana,</v>
<v n="19">Nahaliel och Bamot.</v>
<v n="20">Sedan fortsatte de till dalen vid Moabs högslätt, där man har utsikt över öknen från berget Pisga.</v>
<v n="21">Israel sände budbärare till kung Sihon, amoreernas kung.</v>
<v n="22">"Låt oss vandra genom ert land", bad de. "Vi ska inte lämna huvudvägen förrän vi kommit bortom gränsen på andra sidan. Vi ska inte trampa ner era åkrar, röra era vingårdar eller dricka ert vatten."</v>
<v n="23">Men kung Sihon inte bara vägrade dem detta. I stället mobiliserade han hela sin armé, anföll Israel i öknen och gav sig i strid med dem vid Jahas.</v>
<v n="24">Men Israel besegrade dem och ockuperade deras land från floden Arnon till floden Jabbok, bort till ammoniternas gräns, där de hindrades av befästningar.</v>
<v n="25" t="26">Israel intog alla amoreernas städer och bosatte sig i dem. En av dessa städer var Hesbon, kung Sihons huvudstad,</v>
<v n="27" t="30">och detta har inspirerat diktarna att skriva:"Kom till Hesbon, kung Sihons huvudstad,för en låga har flammat uppoch den har förtärt staden Ar i Moaboch den som bodde på Arnons höjder.Ve dig, Moab!Förlorade är ni, Kemos folk.Hans söner har flytt och hans döttrar tagits till fångaav Sihon, amoreernas kung.Vi har segrat. Hesbon är ödelagt ända bort till Didon,ja, ända bort till Nofa och Medeba."</v>
<v n="31" t="32">Israel bosatte sig för en tid i amoreernas land.Medan de var där sände Mose ut spejare att utforska Jasers område. Han anföll städerna och drev ut de amoreer som fanns där.</v>
<v n="33">Sedan vände de sig mot staden Basan, och kung Og i Basan mötte dem med sin armé i Edrei.</v>
<v n="34">Men Herren sa till Mose att inte vara rädd, för fienden var redan besegrad. "Det ska hända likadant med kung Og som det gjorde med kung Sihon i Hesbon", lovade Herren honom.</v>
<v n="35">Så gick det också. Israel besegrade kung Og och dödade honom, hans söner och hela hans folk. Ingen enda överlevde, och Israel ockuperade landet.</v>
</c>
<c n="22">
<v n="1">Israels folk tågade sedan till Moabs slätter och slog läger öster om floden Jordan, mitt emot Jeriko.</v>
<v n="2" t="3">När kung Balak i Moab, Sippors son, fick veta hur många de var och vad de hade gjort mot amoreerna blev han och hans folk mycket uppskrämda</v>
<v n="4">och rådgjorde omedelbart med ledarna i Midjan."Denna väldiga hop kommer att förtära oss som en oxe äter ängens gräs", utropade de.</v>
<v n="5" t="6">Kung Balak skickade då budbärare till Bileam, Beors son, som bodde i sitt fädernesland Petor, i närheten av floden Eufrat. Han vädjade till Bileam att komma och hjälpa dem."En väldig massa människor har kommit från Egypten. De tycks vara oräkneliga, och nu har de slagit läger mitt emot mig", förklarade han. "Kom och förbanna dem åt mig, så att jag kan driva ut dem ur mitt land. Nu är de för starka för mig! Jag vet nämligen vilka oerhörda välsignelser som kommer över dem du välsignar, och att de som du förbannar går under."</v>
<v n="7">Budbärarna tillhörde de främsta ledarna i Moab och Midjan. De kom till Bileam beredda att betala honom och förklarade noga vad det var Balak ville.</v>
<v n="8">"Stanna kvar här över natten", sa Bileam, "så ska jag i morgon tala om för er vad det är Herren vill att jag ska säga."De gjorde som han föreslagit.</v>
<v n="9">Den natten kom Gud till Bileam och frågade honom: "Vad är det för män som du har hos dig?"</v>
<v n="10">"De har kommit från kung Balak i Moab", svarade Bileam.</v>
<v n="11">"Kungen säger att en väldig massa människor har kommit från Egypten och slagit läger vid hans gräns, och han vill att jag genast ska ge mig i väg och förbanna dem för att han sedan lättare ska kunna besegra dem."</v>
<v n="12">"Gör inte det!" sa Gud till honom. "Du ska inte förbanna dem, för jag har välsignat dem!"</v>
<v n="13">Följande morgon sa Bileam till budbärarna: "Gå hem igen. Herren tillåter mig inte att göra det ni bett mig om."</v>
<v n="14">Kung Balaks sändebud återvände då utan honom och rapporterade att han vägrat att komma med.</v>
<v n="15">Men Balak försökte igen, och denna gång sände han en större delegation med ännu mer framstående män än de som varit med i den första gruppen.</v>
<v n="16" t="17">De kom till Bileam med följande budskap:"Kung Balak vädjar till dig att komma. Han lovar att du ska bli mycket ärad och få vad du än begär. Säg bara vad du vill ha! Du måste komma och förbanna detta folk åt oss."</v>
<v n="18">Men Bileam svarade: "Om han så gav mig sitt palats fyllt med silver och guld kunde jag ändå inte göra något mot Herrens befallning.</v>
<v n="19">Men stanna kvar här i natt, så att jag kan få reda på om Herren vill tillägga något till vad han tidigare sagt."</v>
<v n="20">Den natten talade Herren till Bileam: "Eftersom de har vädjat till dig kan du gå med dem, men se till att du inte säger något annat än det jag befaller."</v>
<v n="21">På morgonen sadlade Bileam sin åsna och gav sig i väg tillsammans med männen.</v>
<v n="22" t="23">Men Gud blev förargad på Bileam för att han var så ivrig att komma iväg och skickade en ängel som ställde sig i vägen för honom. När Bileam och hans båda tjänare kom ridande fick Bileams åsna plötsligt se Herrens ängel stå på vägen med draget svärd. Då vek åsnan av från vägen och gick ut på en åker. Bileam började slå henne och tvingade henne tillbaka upp på vägen.</v>
<v n="24">Då ställde sig Herrens ängel i en trång passage mellan två vingårdsmurar.</v>
<v n="25">När åsnan fick se ängeln stå där, trängde hon sig förbi genom att pressa sig mot muren. Då kom Bileams fot i kläm mot muren och han slog åsnan på nytt.</v>
<v n="26">Då flyttade Herrens ängel sig ytterligare ett stycke framåt vägen och ställde sig på en plats där det var så smalt att åsnan inte hade någon möjlighet att komma förbi.</v>
<v n="27">Då lade åsnan sig ner på vägen. Bileam blev rasande och slog henne med sin stav.</v>
<v n="28">Då gjorde Herren så att åsnan kunde tala, och hon frågade Bileam: "Vad har jag gjort som förtjänar att du slår mig tre gånger?"</v>
<v n="29">"Du har förstört mitt anseende! Jag önskar jag hade ett svärd med mig!" skrek Bileam. "Då skulle jag döda dig på fläcken."</v>
<v n="30">"Har jag någon gång tidigare i hela mitt liv gjort så här?"frågade åsnan."Nej", medgav Bileam. "Det har du inte."</v>
<v n="31">Då öppnade Herren Bileams ögon. När han såg ängeln stå där på vägen med draget svärd föll han ner på marken framför ängeln.</v>
<v n="32">"Varför slog du din åsna tre gånger?"frågade ängeln. "Jag har kommit för att hindra dig. Du är på väg mot fördärvet.</v>
<v n="33">Tre gånger fick åsnan syn på mig och väjde undan för mig, annars hade jag dödat dig och låtit henne leva."</v>
<v n="34">Då bekände Bileam: "Jag har syndat. Jag förstod inte att du var där. Nu ska jag vända om hem igen, såvida du inte vill att jag ska fortsätta."</v>
<v n="35">Men ängeln sa till honom: "Följ med männen, men säg bara vad jag befaller dig."Bileam lydde och fortsatte tillsammans med männen.</v>
<v n="36">När kung Balak fick höra att Bileam var på väg, gick han ut för att möta honom i en moabitisk stad alldeles intill gränsen som går längs floden Arnon.</v>
<v n="37">"Varför dröjde du så länge?"frågade han Bileam. "Trodde du inte på mig när jag meddelade att du skulle få ära och berömmelse?"</v>
<v n="38">Bileam svarade: "Jag har visserligen kommit hit, men jag har inte makt att säga något annat än det Gud befaller mig att säga."</v>
<v n="39">Bileam följde kungen till Kirjat-Husot,</v>
<v n="40">där kungen offrade oxar och får. Han gav djur till Bileam och sändebuden, för att de också skulle kunna offra.</v>
<v n="41">Nästa morgon tog Balak Bileam med sig upp på berget Bamots topp. Därifrån kunde man se ut över delar av Israels folks läger.</v>
</c>
<c n="23">
<v n="1">Bileam sa: "Bygg sju altaren åt mig och gör i ordning sju unga tjurar och sju bockar till offer."</v>
<v n="2">Balak gjorde som Bileam sa, och tillsammans offrade de en ung tjur och en bock på varje altare.</v>
<v n="3" t="4">Sedan sa Bileam till kungen: "Stå här vid dina brännoffer, så ska jag gå åt sidan och se om Herren vill visa sig för mig. Vad han än avslöjar för mig ska du få veta."Bileam gick upp på en kal höjd, och Gud visade sig där för honom. "Jag har gjort i ordning sju altaren, och jag har låtit offra en ung tjur och en bock på varje altare", sa Bileam till Herren.</v>
<v n="5">Då gav Herren Bileam ett budskap till kung Balak.</v>
<v n="6">När Bileam kom tillbaka stod kungen bredvid brännoffren tillsammans med alla furstarna i Moab och väntade på honom,</v>
<v n="7" t="10">och Bileam framförde följande budskap:"Balak har fört mig hit från Arams land,kungen i Moab på bergen i öster.'Kom' sa han till mig, 'förbanna Jakob åt mig!Låt din vrede uppväckas mot Israel'.Men hur skulle jag kunna förbanna vad Gud inte har förbannat?Hur kan jag fördöma ett folk som Gud inte har fördömt?Jag ser dem från bergets topp,jag iakttar dem från höjderna.De bor avskilt och vill inte jämföra sig med andra.De är som sandkorn!Det går inte att räkna ens en del av dem.Om jag bara kunde få dö rättfärdig som en av dem!Ja, låt mig få sluta som de!"</v>
<v n="11">"Vad är det du har gjort mot mig?" frågade kung Balak. "Jag bad dig förbanna mina fiender, och nu har du välsignat dem!"</v>
<v n="12">Men Bileam svarade: "Hur skulle jag kunna säga något annat än det som Herren har befallt mig?"</v>
<v n="13">"Följ med mig till en annan plats", sa Balak till honom. "Där kommer du att se en annan del av Israels folk. Du kan väl åtminstone förbanna dem du ser därifrån!"</v>
<v n="14">Balak tog Bileam med sig till Väktarplanen, på toppen av Pisga. Där byggde han sju altaren, och på vart och ett av dem offrade han en ung tjur och en bock.</v>
<v n="15">Sedan sa Bileam till kungen: "Stå här vid dina brännoffer medan jag går för att möta Herren."</v>
<v n="16">Och Herren visade sig för Bileam och talade om för honom vad han skulle säga.</v>
<v n="17">Bileam återvände till Moabs kung och furstar, som stod bredvid brännoffren."Vad har Herren sagt?" frågade kungen ivrigt.</v>
<v n="18" t="24">Bileam svarade:"Res dig, Balak, och lyssna:Du Sippors son, inte är väl Gud en människa,så att han skulle kunna ljuga?Han ändrar sig inte som människor gör.Har han någon gång talat utan att hålla sitt löfte?Hör här: Jag har fått befallning att välsigna!Gud har välsignat dem, och jag kan inte ändra det!Han har inte sett någon synd i Jakob, han vill inte plåga Israel!Herren, deras Gud, är med dem.Han är deras kung!Gud har lett dem ut ur Egypten.Israel äger styrka som en vildoxe.Ingen förbannelse kan komma över Jakob,och ingen trolldom ska drabba Israel.För nu ska det sägas om Israel:'Se, vilka under Gud har gjort med dem!'De reser sig upp som en lejoninna.De vilar inte förrän de har ätit upp sitt byteoch druckit de slagnas blod!"</v>
<v n="25">"Om du inte tänker förbanna dem, kan du väl åtminstone låta bli att välsigna dem!" utbrast kungen.</v>
<v n="26">Men Bileam svarade: "Sa jag inte till dig att jag måste säga det som Herren befaller?"</v>
<v n="27">Då sa kungen till Bileam: "Jag ska ta dig med till en annan plats. Kanske låter Gud dig förbanna dem därifrån."</v>
<v n="28">Han tog Bileam med sig till berget Peor, med utsikt över öknen,</v>
<v n="29">och än en gång bad Bileam kungen att bygga sju altaren och att göra i ordning sju unga tjurar och sju bockar till offer.</v>
<v n="30">Kungen gjorde som Bileam sa och offrade en ung tjur och en bock på varje altare.</v>
</c>
<c n="24">
<v n="1">Bileam förstod nu att Herren tänkte välsigna Israel, så han avstod från de spådomskonster han använt vid de tidigare tillfällena och såg i stället mot öknen och skaffade sig en överblick av Israels läger,</v>
<v n="2">som sträckte sig över slätterna, uppdelat efter de olika stammarna.Då kom Guds Ande över Bileam,</v>
<v n="3" t="9">och han sa:"Bileam, Beors son, mannen som kan se klart, säger så: 'Jag har hört vad Gud säger.Jag har sett det som den Allsmäktige har visat mig. Jag föll ner inför honom, och mina ögon öppnades:Jakob, dina tält och dina lägerplatser är ljuvliga.Jag ser dem framför mig som gröna dalar,som fruktbara trädgårdar vid flodstranden,som aloeträd planterade av Herren själv,som cedrar vid vattnet.De ska bli välsignade med vatten i överflödoch så sin säd på välbevattnade åkrar.Deras kung ska bli större än Agag.Deras kungarike är upphöjt.Gud har lett dem ut ur Egypten.Israel har styrka som en vildoxe,och han ska sluka folken som står honom emot.Han ska bryta sönder deras ben.Han ska skjuta dem med vassa pilar.Israel vilar som ett lejon, som en lejoninna som ingen vågar störa.Välsignad är den som välsignar dig, Israel,och förbannad den som förbannar dig.'"</v>
<v n="10">Nu kokade kung Balak av ilska.Han slog ihop händerna och sa med förakt: "Jag skickade efter dig för att du skulle förbanna mina fiender, och i stället har du nu välsignat dem tre gånger.</v>
<v n="11">Ge dig i väg härifrån! Gå hem! Och jag som hade planerat att visa dig stor ära, men nu har Herren berövat dig den förmånen!"</v>
<v n="12">Bileam svarade: "Men jag sa ju till dina sändebud,</v>
<v n="13">att om du så gav mig hela ditt palats fyllt med silver och guld, så kunde jag ändå inte gå förbi Herrens ord och säga ett enda ord av mig själv! Jag förklarade ju mycket tydligt för dig att jag bara skulle säga det som Herren befallde.</v>
<v n="14">Nu ska jag gå tillbaka till mitt eget folk, men först vill jag tala om för dig vad israeliterna kommer att göra med ditt folk!"</v>
<v n="15" t="19">Bileam sa:"Bileam, Beors son, är en manvars ögon är öppna!Han hör Guds röstoch får kunskap från den Högste.Han ser vad den Allsmäktige visat honom.Han faller ner inför honom och hans ögon öppnas.Jag ser att i Israels framtid ska en stjärna komma från Jakob, en spira från Israel.Denne Israels härskare ska slå Moabs folk och utrota Sets söner.Israel ska äga hela Edom och Seir.De ska övervinna sina fiender.Jakob ska stå upp i makt för att inta många städer."</v>
<v n="20">Sedan såg Bileam ut över amalekiternas område och sa:"Amalek var den förste bland folken, men hans öde är fördärv!"</v>
<v n="21" t="22">Därefter vände han sig mot kaineerna och fortsatte:"Ja, din boning är så trygg och ditt näste är placerat bland klipporna.Men ändå ska ni utrotas, och den assyriske kungens väldiga armé ska föra er bort i fångenskap!"</v>
<v n="23" t="24">Han avslutade med att säga:"Vem kan komma undan med livet i behåll när Gud gör detta?Skepp ska komma från Cyperns kuster och straffa både Eber och Assyrien.De måste också ödeläggas."</v>
<v n="25">Bileam återvände sedan hem, och Balak gick åt sitt håll.</v>
</c>
<c n="25">
<v n="1">Medan Israel befann sig i Sittim började en del av männen att umgås med moabitiska flickor.</v>
<v n="2">De låg med dem, och det ledde också till att flickorna inbjöd dem att delta i offrandet till deras avgudar. Snart var männen inte bara passiva åskådare, utan böjde sig också inför deras avgudar och tillbad dem.</v>
<v n="3">Det dröjde inte länge förrän hela Israel var med om att tillbe Baal, Moabs avgud. Herren brann av vrede över sitt folk,</v>
<v n="4">och han befallde Mose: "Avrätta alla stamledare i Israel och låt deras döda kroppar synas inför allt folket så att Herrens vrede vänds bort från Israel."</v>
<v n="5">Mose gav då domarna befallning om att låta avrätta alla dem som tillbett Baal.</v>
<v n="6">Men en av de israelitiska männen var fräck nog att ta med sig en midjanitisk flicka in i lägret, mitt framför ögonen på Mose och folket, där de stod gråtande vid ingången till tabernaklet.</v>
<v n="7">När Pinehas, Eleasars son och prästen Arons sonson, fick se detta tog han sitt spjut</v>
<v n="8">och rusade efter mannen in i tältet dit han hade fört flickan. Han borrade spjutet rakt genom mannens kropp och in i flickan. Omedelbart upphörde den pest som drabbat Israel,</v>
<v n="9">men dessförinnan hade 24.000 personer fått sätta livet till.</v>
<v n="10" t="11">Då sa Herren till Mose: "Eftersom Pinehas blev lika vred som jag har min vrede upphört, och jag ska inte utrota Israel, som jag hade planerat.</v>
<v n="12" t="13">På grund av hans iver för sin Gud och för det rätta ska han och hans ättlingar vara präster för alltid."</v>
<v n="14">Mannen som blev dödad tillsammans med den midjanitiska flickan hette Simri och var son till Salu, en av ledarna i Simeons stam.</v>
<v n="15">Flickan hette Kosbi och var dotter till Sur, en av de midjanitiska furstarna.</v>
<v n="16" t="17">Herren talade till Mose igen och sa: "Midjaniterna är era fiender. Döda dem!</v>
<v n="18">De betraktar er som fiender och lurar er genom sin listighet. De förleder er att tillbe Baal, de förför er, och ni har just sett följden av det genom Kosbis död."</v>
</c>
<c n="26">
<v n="1">När pesten hade upphört sa Herren till Mose och till Eleasar, prästen Arons son:</v>
<v n="2">"Räkna antalet män i Israel som är tjugo år och äldre, så att ni vet hur många i varje stam och släkt som kan dra ut i strid."</v>
<v n="3" t="4">Mose och Eleasar gav då Israels ledare instruktioner om hur de skulle genomföra folkräkningen. Man hade slagit läger på Moabs slätter utmed floden Jordan, mittemot Jeriko.Det här är resultatet av folkräkningen:</v>
<v n="5" t="11">Rubens stam: 43.730Ruben var Israels äldste son. I hans stam fanns släkter uppkallade efter sönerna Hanok, Pallu, Hesron och Karmi. Pallu hade en son som hette Eliab. Eliab hade sönerna Nemuel, Abiram och Datan. De två sistnämnda hade tillsammans med Kora gjort uppror mot Mose och Aron och utmanat Gud! Men marken hade öppnat sig under dem och uppslukat dem. Herrens eld dödade 250 personer den dagen, som en varning för hela folket. Men Koras släkt utrotades inte.</v>
<v n="12" t="14">Simeons stam: 22.200I Simeons stam fanns släkter uppkallade efter hans söner Nemuel, Jamin, Jakin, Sera, och Saul.</v>
<v n="15" t="18">Gads stam: 40.500I Gads stam fanns släkter uppkallade efter hans söner Sefon, Haggi, Suni, Osni, Eri, Arod, och Areli.</v>
<v n="19" t="22">Judas stam: 76.500I Judas stam fanns släkter uppkallade efter hans söner Sela, Peres, och Sera. (Er och Onan hade dött i Kanaan och fick inga släkter uppkallade efter sig.) Peres hade två söner som fick ge namn åt sina släkter, Hesron och Hamul.</v>
<v n="23" t="25">Isaskars stam: 4.300I Isaskars stam fanns släkter som fått namn efter hans söner Tola, Puva, Jasub och Simron.</v>
<v n="26" t="27">Sebulons stam: 60.500I Sebulons stam fanns släkter som fått namn efter hans söner Sered, Elon och Jaleel.</v>
<v n="28" t="37">Josefs stam: 32.500 i Efraims del och 52.700 i Manasses del. I Manasses stam fanns släkter uppkallade efter hans son Makir och sonson Gilead och efter Gileads söner Ieser, Helek, Asriel, Sikem, Semida och Hefer. Hefers son Selofhad hade inga söner men döttrarna Mahela, Noa, Hogla, Milka och Tirsa.De 32.500 som upptecknades i Efraims stam innefattade släkter som fått namn efter Efraims son Sutela och dennes son Eran, vidare efter sönerna Beker och Tahan.</v>
<v n="38" t="41">Benjamins stam: 45.600I Benjamins stam fanns släkter som fått sina namn efter sönerna Bela, Asbel, Ahiram, Sefufam och Hufam, och efter Belas söner Ard och Naaman.</v>
<v n="42" t="43">Dans stam: 64.400I Dans stam fanns en släkt som fått namn efter sonen Suham.</v>
<v n="44" t="47">Asers stam: 53.400I Asers stam fanns släkter som fått namn efter hans söner Jimna, Jisvi, och Beria och efter Berias söner Heber och Malkiel. Aser hade också en dotter som hette Sera.</v>
<v n="48" t="50">Naftalis stam: 45.400I Naftalis stam fanns släkter som fått sina namn efter hans söner Jaseel, Guni, Jeser och Sillem.</v>
<v n="51">Det totala antalet som inmönstrades i hela Israel var 601.730 stridsdugliga män.</v>
<v n="52" t="53">Sedan bad Herren Mose att dela landet mellan stammarna i proportion till deras storlek efter folkräkningen.</v>
<v n="54">De större stammarna skulle alltså få större landområden än de mindre stammarna.</v>
<v n="55" t="56">"Låt representanter för stammarna kasta lott om de olika områdena", förklarade Herren.</v>
<v n="57" t="59">Även Levis stam räknades. I den fanns släkter uppkallade efter Gerson, Kehat och Merari, men också libniterna, hebroniterna, maheliterna, musiterna och koraiterna.Medan Levi var i Egypten, fick han dottern Jokebed, som gifte sig med Kehats son Amram. De var föräldrar till Aron, Mose och Mirjam.</v>
<v n="60">Arons söner hette Nadab, Abihu, Eleasar och Itamar.</v>
<v n="61">Men Nadab och Abihu dödades när de frambar eld som inte var helig inför Herren.</v>
<v n="62">Det totala antalet manliga leviter från en månads ålder och uppåt var 23.000. Leviterna räknades för sig. De skulle inte delta i fördelningen av landområden.</v>
<v n="63">Det här är alltså resultatet av den folkräkning som Mose och prästen Eleasar gjorde på Moabs slätter, vid floden Jordan, mitt emot Jeriko.</v>
<v n="64" t="65">Ingen som nu räknades hade blivit medräknad i den föregående folkräkningen, som genomfördes i Sinais öken. Alla som räknats då hade alltså dött, precis som Herren förutsagt: "De kommer att dö i öknen." De enda undantagen var Kaleb, Jefunnes son, och Josua, Nuns son.</v>
</c>
<c n="27">
<v n="1" t="2">En dag kom Selofhads döttrar Mahela, Noa, Hogla, Milka och Tirsa till tabernaklets ingång med en begäran till Mose, prästen Eleasar, stamledarna och alla andra som var där. De tillhörde Manasses gren av Josefs stam. Selofhad, deras far, var son till Hefer, som var son till Gilead, som var son till Makir.</v>
<v n="3" t="4">"Vår far dog i öknen", sa de. "Han var inte med bland dem som gick under och omkom i samband med Koras uppror mot Herren utan dog en naturlig död. Men han hade inga söner. Varför ska hans namn behöva dö ut, bara för att han inte har en son? Vi skulle vilja ha landområden som de andra i hans släkt."</v>
<v n="5">Mose lade fram deras sak inför Herren.</v>
<v n="6" t="7">Och Herren svarade Mose: "Selofhads döttrar har rätt. Ge dem land tillsammans med deras farbröder. Ge dem det område som deras far skulle ha fått om han hade varit i livet.</v>
<v n="8">Detta ska vara en allmän lag: om en man dör utan att ha fått söner, så ska hans arvslott överlämnas till hans döttrar.</v>
<v n="9">Och om han inte har någon dotter, så ska den tillhöra hans bröder.</v>
<v n="10">Har han inte heller någon bror, så ska den gå till hans farbröder.</v>
<v n="11">Om han inte heller har farbröder ska den tillfalla hans närmaste släkting."</v>
<v n="12">En dag sa Herren till Mose: "Gå upp på berget Abarim och se över floden in i det land, som jag har gett Israels folk.</v>
<v n="13">När du har sett det kommer du att dö, alldeles som din bror Aron,</v>
<v n="14">för du följde inte det jag befallde dig i öknen Sin. När Israels folk gjorde uppror ärade du mig inte utan var olydig när du kallade fram vatten ur klippan." Herren syftade på händelsen i Meriba vid Kades, i öknen Sin.</v>
<v n="15">Då sa Mose till Herren:</v>
<v n="16">"Herre, du som står över allt levande, utse då en ny ledare åt folket innan jag går bort,</v>
<v n="17">en man som kan leda dem i striden och ta hand om dem, så att Herrens folk inte blir som får utan herde."</v>
<v n="18">Herren svarade: "Gå och hämta Josua, Nuns son, som är fylld av ande.</v>
<v n="19">För honom till prästen Eleasar. Insätt honom i denna uppgift medan allt folket ser på.</v>
<v n="20">Ge honom offentligt denna befogenhet, så att hela Israels folk kommer att lyda honom.</v>
<v n="21">Han ska vara den som rådgör med prästen Eleasar för att få direktiv från Herren. Herren ska tala till Eleasar genom urim och tummim, Eleasar ska vidarebefordra dessa instruktioner till Josua och folket, och han ska vara deras ledare."</v>
<v n="22">Mose gjorde som Herren sagt och tog med sig Josua till prästen Eleasar.</v>
<v n="23">Och medan folket såg på lade Mose sina händer på Josua och avskilde honom för hans ansvarsfulla uppgift, precis som Herren hade sagt.</v>
</c>
<c n="28">
<v n="1" t="2">Herren gav också Mose följande instruktioner till Israels folk: "Offren som ni bränner på altaret inför mig är min mat och är välbehagliga inför mig. Se därför till att de frambärs regelbundet och på det sätt som jag har föreskrivit.</v>
<v n="3">När ni bär fram eldsoffer ska ni ta två årsgamla, felfria lamm. Detta ska ni göra varje dag som ett regelbundet brännoffer.</v>
<v n="4">Ett lamm ska offras på morgonen och ett på kvällen.</v>
<v n="5">Tillsammans med dem ska ni bära fram ett spisoffer av tre liter fint mjöl blandat med en och en halv liter olja.</v>
<v n="6">Det var detta brännoffer som blev instiftat på Sinai berg att frambäras regelbundet som en välbehaglig lukt, ett eldsoffer till Herren.</v>
<v n="7">Tillsammans med det ska drickoffret bäras fram, och det ska bestå av en och en halv liter starkt vin till varje lamm, och det ska hällas ut inför Herren i tabernaklet.</v>
<v n="8">Offra det andra lammet på kvällen på samma sätt med spisoffer och drickoffer. Det är också en välbehaglig lukt inför Herren, ett eldsoffer.</v>
<v n="9" t="10">På sabbaten ska ni offra två årsgamla felfria lamm förutom de regelbundna offren. De ska åtföljas av ett spisoffer på sex liter fint mjöl, blandat med olja, och det vanliga drickoffret.</v>
<v n="11">Första dagen varje månad ska ni offra två unga tjurar, en bagge och sju årsgamla lamm av hankön, alla felfria.</v>
<v n="12">Tillsammans med dem ska ett spisoffer bäras fram av nio liter fint mjöl blandat med olja till varje tjur. Till baggen ska spisoffret bestå av sex liter fint mjöl, blandat med olja,</v>
<v n="13">och till varje lamm av tre liter fint mjöl blandat med olja. Detta brännoffer ska vara ett eldsoffer, och det kommer att behaga Herren.</v>
<v n="14">Tillsammans med varje offer ska ett drickoffer bäras fram, tre liter vin till varje tjur, två liter till baggen och en och en halv till varje lamm. Sådana brännoffer ska alltså bäras fram varje månad under hela året.</v>
<v n="15">Första dagen i varje månad ska ni bära fram en bock som ett syndoffer inför Herren. Detta offer ska bäras fram förutom det regelbundna dagliga brännoffret med dess drickoffer.</v>
<v n="16">Den fjortonde dagen i första månaden varje år ska ni fira påsk som en påminnelse om att dödsängeln gick förbi de äldsta sönerna bland Israel i Egypten och lämnade dem oskadda.</v>
<v n="17">Dagen därpå ska en stor glädjefest börja, och den ska fortsätta i sju dagar, men då får bröd som bakats med jäst inte serveras.</v>
<v n="18">Första dagen under denna högtid ska folket ha en helig sammankomst, och inget tungt arbete får utföras på den dagen.</v>
<v n="19">Ni ska som brännoffer till Herren offra två unga tjurar, en bagge och sju årsgamla lamm av hankön, alla felfria.</v>
<v n="20" t="21">Till varje tjur ska det bäras fram ett spisoffer på nio liter fint mjöl, blandat med olja. Till baggen ska det vara sex liter och till vart och ett av lammen tre liter fint mjöl.</v>
<v n="22">Ni ska också offra en bock som syndoffer, till försoning för er.</v>
<v n="23">Dessa offer ska ske förutom de vanliga dagliga offren.</v>
<v n="24">Likadana offer ska bäras fram varje dag under högtidens sju dagar, och de kommer att behaga Herren.</v>
<v n="25">Den sjunde dagen ska också vara en helig dag för alla då ingen får arbeta.</v>
<v n="26">På Förstlingsdagen under Veckohögtiden ska ni bära fram det första av den nya grödan som ett spisoffer till Herren. Under den dagen får ingen utföra något tungt arbete,</v>
<v n="27">och ett särskilt brännoffer, som är mycket behagligt för Herren, ska offras den dagen. Det ska bestå av två unga tjurar, en bagge och sju årsgamla lamm.</v>
<v n="28" t="29">Tillsammans med detta ska ett spisoffer bäras fram, bestående av nio liter fint mjöl blandat med olja till varje tjur, sex liter till baggen och tre liter till vart och ett av de sju lammen.</v>
<v n="30">Offra också en bock för att skaffa försoning åt er.</v>
<v n="31">Dessa särskilda offer ska bäras fram förutom de regelbundna dagliga brännoffren, spisoffren och drickoffren. Var noga med att djuren ni offrar är felfria.</v>
</c>
<c n="29">
<v n="1">Den första dagen i sjunde månaden ska allt folket samlas till högtid, och ingen får utföra något tungt arbete. Låt basunerna ljuda den dagen</v>
<v n="2">och bär fram ett brännoffer som består av en ung tjur, en bagge och sju årsgamla lamm, alla felfria. Det är sådana offer som Herren uppskattar och gläds åt.</v>
<v n="3" t="4">Ett spisoffer på nio liter fint mjöl blandat med olja ska offras tillsammans med tjuren, sex liter tillsammans med bocken och tre liter till vart och ett av de sju lammen.</v>
<v n="5">Till detta ska ni offra en bock som syndoffer för att få försoning.</v>
<v n="6">Dessa särskilda offer ska ges förutom det regelbundna månatliga spisoffret för den dagen, och också utöver de dagliga brännoffren, vilka ska offras tillsammans med spisoffer och drickoffer, precis som det är bestämt.</v>
<v n="7">Tio dagar senare ska folket sammankallas på nytt. Det ska vara en dag då man ödmjukar sig inför Herren, och inget arbete av något slag får då utföras.</v>
<v n="8">På den dagen ska ni offra ett brännoffer till Herren, något som kommer att behaga honom, och det ska bestå av en ung tjur, en bagge och sju årsgamla lamm av hankön,</v>
<v n="9" t="10">alla felfria. Spisoffret ska vara nio liter fint mjöl blandat med olja att offras tillsammans med tjuren, sex liter till baggen och tre liter till vart och ett av de sju lammen.</v>
<v n="11">Ni ska också offra en bock som syndoffer. Detta ska offras förutom försoningsdagens syndoffer, som årligen offras den dagen, och utöver de regelbundna dagliga offren, spisoffren och drickoffren.</v>
<v n="12">Fem dagar senare ska folket samlas ytterligare en gång, och då får inget tungt arbete utföras. Det är början av en sju dagar lång högtid inför Herren.</v>
<v n="13">Ert särskilda brännoffer den dagen, som kommer att behaga Herren mycket, ska bestå av tretton unga tjurar, två baggar och fjorton årsgamla lamm av hankön, alla felfria.</v>
<v n="14">Det ska åtföljas av de vanliga spisoffren, nio liter fint mjöl, blandat med olja, för var och en av de två baggarna</v>
<v n="15">och tre liter för vart och ett av de fjorton lammen.</v>
<v n="16">En bock ska också bäras fram som syndoffer, förutom det regelbundna dagliga brännoffret med dess tillhörande spisoffer och drickoffer.</v>
<v n="17">På den andra dagen av denna sju dagar långa högtid ska ni offra tolv unga tjurar, två baggar och fjorton årsgamla lamm, alla felfria</v>
<v n="18">åtföljt av de vanliga spisoffren och drickoffren.</v>
<v n="19">Utöver det regelbundna dagliga brännoffret ska ni offra en bock med tillhörande spisoffer och drickoffer.</v>
<v n="20">På den tredje dagen i högtiden ska ni offra elva unga tjurar, två baggar, fjorton årsgamla lamm av hankön, alla felfria</v>
<v n="21">och de vanliga spisoffren och drickoffren tillsammans med varje offer.</v>
<v n="22">Förutom de regelbundna dagliga brännoffren ska ni offra en bock som syndoffer, tillsammans med sedvanliga spisoffer och drickoffer.</v>
<v n="23">På den fjärde dagen av högtiden ska ni offra tio unga tjurar, två baggar och fjorton årsgamla lamm av hankön, alla felfria</v>
<v n="24">och med tillhörande spisoffer och drickoffer.</v>
<v n="25">Offra också en bock som syndoffer med de vanliga spisoffren och drickoffren, förutom de regelbundna dagliga offren.</v>
<v n="26" t="27">På den femte dagen av högtiden ska ni offra nio unga tjurar, två baggar och fjorton årsgamla lamm av hankön, alla felfria, tillsammans med de vanliga spisoffren och drickoffren.</v>
<v n="28">Offra också en bock med tillhörande spisoffer och drickoffer som ett särskilt syndoffer förutom de vanliga dagliga offren.</v>
<v n="29">På den sjätte dagen av högtiden ska ni offra åtta unga tjurar, två baggar och fjorton årsgamla lamm av hankön, alla felfria</v>
<v n="30">tillsammans med de vanliga spisoffren och drickoffren.</v>
<v n="31">Offra också en bock med tillhörande spisoffer och drickoffer som ett särskilt syndoffer förutom de vanliga dagliga offren.</v>
<v n="32">På den sjunde dagen av högtiden ska ni offra sju unga tjurar, två baggar och fjorton årsgamla lamm av hankön, alla felfria,</v>
<v n="33">tillsammans med de vanliga spisoffren och drickoffren.</v>
<v n="34">Offra också en bock med tillhörande spisoffer och drickoffer som ett särskilt syndoffer förutom de vanliga dagliga offren.</v>
<v n="35">På den åttonde dagen ska alla samlas till högtid, och ingen får arbeta den dagen.</v>
<v n="36">Bär fram ett brännoffer, ett välbehagligt offer inför Herren, som består av en ung tjur, en bagge och sju årsgamla lamm av hankön, alla felfria,</v>
<v n="37">tillsammans med de vanliga spis- och drickoffren.</v>
<v n="38">Offra också en bock med de vanliga spis- och drickoffren som syndoffer, förutom de regelbundna, dagliga offren.</v>
<v n="39">Dessa offer ska bäras fram vid era årliga högtider utöver de offer ni ger på grund av löften eller som frivilliga offer, brännoffer, spisoffer, drickoffer eller tackoffer."Alla dessa föreskrifter gav alltså Mose till Israels folk.</v>
</c>
<c n="30">
<v n="1" t="3">Sedan sammankallade Mose ledarna för stammarna och talade till dem: "Herren har befallt, att när någon avlägger ett löfte till Herren, vare sig det gäller att göra någonting eller att upphöra göra någonting, så får det löftet inte brytas. Den som har avlagt löftet måste till varje pris hålla det.</v>
<v n="4">Om en ung kvinna lovar Herren att göra eller inte göra något,</v>
<v n="5">och om hennes far hör henne utan att invända något, måste hon hålla sitt löfte.</v>
<v n="6">Men om fadern förbjuder henne att uppfylla löftet blir hon fri från det. Herren befriar henne från löftet på grund av faderns ingripande.</v>
<v n="7">Om hon avlägger ett löfte och sedan gifter sig,</v>
<v n="8">och hennes man får reda på löftet och inte säger något samma dag han får höra det, så ska hennes löfte gälla.</v>
<v n="9">Men om hennes man vägrar att acceptera hennes löfte ska det upphävas, och Herren ska befria henne från det.</v>
<v n="10">Men om kvinnan är änka eller frånskild måste hon infria sitt löfte.</v>
<v n="11">Om hon är gift och bor i sin makes hus när hon avlägger löftet,</v>
<v n="12">och han hör det utan att reagera, så ska löftet gälla.</v>
<v n="13">Men om han vägrar att acceptera det den första dagen han hör talas om det, är hennes löfte upphävt, och Herren befriar henne från det.</v>
<v n="14">Hennes man ska alltså antingen bekräfta hennes löfte eller förklara det ogiltigt,</v>
<v n="15">men om han inte säger något den första dagen, har han därmed accepterat det.</v>
<v n="16">Om han väntar mer än en dag är det för sent, och straffet för löftesbrottet kommer också över honom."</v>
</c>
<c n="31">
<v n="1" t="2">Herren talade än en gång till Mose och sa: "Hämnas på midjaniterna, som förlett er till avgudadyrkan, innan det är dags för dig att dö."</v>
<v n="3">Då sa Mose till folket: "En del av er måste gripa till vapen i Herrens krig mot midjaniterna.</v>
<v n="4" t="5">Kalla samman 1.000 man från varje stam."Man gjorde som Mose hade befallt, och Mose sände ut 12.000 beväpnade män i strid.</v>
<v n="6">Pinehas, prästen Eleasars son, ledde dem i striden, åtföljd av arken och stridstrumpeter.</v>
<v n="7">De kämpade mot midjaniterna och dödade dem alla,</v>
<v n="8">bland dem de fem midjanitiska kungarna Evi, Rekem, Sur, Hur och Reba. Även Bileam, Beors son, blev dödad.</v>
<v n="9" t="11">Sedan tog den israelitiska armén alla kvinnor och barn som fångar och lade beslag på boskap, hjordar och annat byte. Alla städer och byar i Midjan brändes ner.</v>
<v n="12">Fångarna och allt krigsbyte fördes fram till Mose och prästen Eleasar och till det övriga folket i Israel, som slagit läger på Moabs slätter vid floden Jordan, mitt emot Jeriko.</v>
<v n="13">Mose, Eleasar och folkets ledare gick ut för att möta den segerrika armén,</v>
<v n="14">men Mose blev mycket förargad på officerarna och befälet.</v>
<v n="15">"Varför har ni skonat alla kvinnor?" frågade han.</v>
<v n="16">"Det var ju de som följde Bileams råd och fick Israels folk att tillbe avgudar på berget Peor, och de är orsaken till att pesten dödade så många av oss.</v>
<v n="17">Döda nu alla pojkar och även alla kvinnor som har legat med en man.</v>
<v n="18">Ni får bara låta dem som inte legat med en man leva, för de har inte varit delaktiga i vår olycka.</v>
<v n="19">Och var och en som har dödat någon eller rört vid någons döda kropp ska stanna utanför lägret i sju dagar. På den tredje och på den sjunde dagen måste ni rena er och era fångar.</v>
<v n="20">Kom också ihåg att rena alla era kläder och allt som är gjort av läder, gethår eller av trä."</v>
<v n="21">Sedan sa prästen Eleasar till männen som varit med i striden: "Det här är Herrens befallning, som han gett till Mose:</v>
<v n="22">Allt sådant som tål eld; guld, silver, koppar, järn, tenn och bly</v>
<v n="23">ska renas i eld. Sedan måste det renas ytterligare genom reningsvattnet. Men det som inte tål eld ska renas bara genom vatten.</v>
<v n="24">På den sjunde dagen måste ni tvätta era kläder och bli renade, och därefter kan ni gå in i lägret igen.</v>
<v n="25">Herren sa till Mose:</v>
<v n="26">"Du, prästen Eleasar och stamledarna ska göra en förteckning över människor och djur och över allt byte.</v>
<v n="27">Sedan ska ni dela bytet i två delar. Den ena hälften ska tillhöra männen som var i strid, och den andra hälften ska ges till Israels folk.</v>
<v n="28">Men först ska Herren få sin del av de fångar, boskap, åsnor, får och getter som tagits som byte. Vart femhundrade djur ska tillhöra Herren.</v>
<v n="29">Ge det till prästen Eleasar, så att han kan överlämna det till Herren.</v>
<v n="30">Ta också var femtionde fånge och vart femtionde djur i hjordar och bland boskap av den del som ges till Israels folk att överlämnas till de leviter, som är i tjänst i tabernaklet."</v>
<v n="31">Mose och prästen Eleasar gjorde som Herren sagt.</v>
<v n="32" t="35">Det totala bytet var 675.000 får, 72.000 oxar, 61.000 åsnor och 32.000 unga flickor.</v>
<v n="36" t="41">Den hälft som gavs till soldaterna bestod av 337.500 får, av vilka 675 gavs till Herren, 36.000 oxar, av vilka 72 gavs till Herren, 30.500 åsnor, av vilka 61 gavs till Herren och 16.000 flickor, av vilka 32 tillföll Herren.41Hela Herrens del gavs till prästen Eleasar, som Herren hade sagt till Mose.</v>
<v n="42" t="46">Den andra hälften av bytet tilldelades Israels folk och bestod av samma antal, nämligen 337.500 får, 36.000 oxar, 30.500 åsnor och 16.000 flickor.</v>
<v n="47">Enligt Herrens order gav Mose var femtionde av allt till leviterna.</v>
<v n="48" t="49">Då kom officerarna och underbefälen till Mose och sa: "Vi har räknat alla de män som drog ut med oss i striden, och ingen av dem saknas!</v>
<v n="50">Därför vill vi bära fram ett särskilt tackoffer till Herren, nämligen vårt byte av guld, juveler, armband, fotringar, ringar, örhängen och halsband. Detta vill vi göra för att försonas med Herren."</v>
<v n="51" t="52">Mose och prästen Eleasar tog emot officerarnas och befälens gåva och fann att värdet uppgick till över en och en halv miljon kronor.</v>
<v n="53">Varje soldat hade tagit eget byte i striden.</v>
<v n="54">Offret fördes in i tabernaklet och förvarades där inför Herren, för att han på ett särskilt sätt skulle komma ihåg Israels folk.</v>
</c>
<c n="32">
<v n="1">När Israel kom till Jaers och Gileads land, lade Rubens och Gads stammar, som hade stora fårhjordar, märke till vilket underbart land det var för boskapen.</v>
<v n="2">De gick då till Mose, prästen Eleasar och de övriga stamledarna och sa:</v>
<v n="3" t="4">"Herren har använt Israel för att utrota befolkningen i hela det här området: Atarot, Dibon, Jaeser, Nimra, Hesbon, Eleale, Sebam, Nebo och Beon. Hela den här trakten är idealisk för våra hjordar.</v>
<v n="5">Låt oss få det här landområdet som vår del, i stället för landet på andra sidan floden Jordan."</v>
<v n="6">"Ni menar att ni vill stanna kvar här i allsköns ro, medan era bröder går över floden för att strida?" frågade Mose.</v>
<v n="7">"Varför gör ni era bröder osäkra så att de tvekar att gå över till det land som Herren har gett dem?</v>
<v n="8">Det var på det sättet era föräldrar uppträdde! Jag skickade dem från Kades-Barnea för att de skulle utforska landet,</v>
<v n="9">men när de hade gjort det och kom tillbaka från Eskols dal, slog de ner modet på Israels barn, så att de inte vågade gå in i det utlovade landet.</v>
<v n="10" t="11">Herren blev då så vred på dem att han lovade att ingen av dem som vid detta tillfälle var tjugo år eller däröver, och som varit med vid flykten ut ur Egypten, skulle få komma in i det land han lovat Abraham, Isak och Jakob.</v>
<v n="12">De enda undantagen var Kaleb, kenaseen Jefunnes son, och Josua, Nuns son, därför att båda helhjärtat följde Herren och hade vädjat till folket att inta det utlovade landet.</v>
<v n="13">Herren lät oss sedan vandra fram och tillbaka i öknen i fyrtio år, tills hela denna syndiga generation var borta.</v>
<v n="14">Och nu står ni här och beter er på precis samma sätt! Den enda skillnaden är att ni är fler, så Herrens vrede kommer att bli ännu större den här gången.</v>
<v n="15">Om ni vänder er bort från Gud på det här sättet, så kommer han att låta folket stanna ännu längre i öknen, och ni kommer att bli ansvariga för död och olycka över hela nationen!"</v>
<v n="16">"Nej, inte alls!" förklarade de. "Vi tänker bygga fållor åt våra hjordar och städer åt våra hustrur och barn,</v>
<v n="17">men sedan vill vi beväpna oss och gå över till andra sidan i spetsen för folket, tills alla har kommit i trygghet. Men först måste vi bygga upp befästa städer åt våra familjer här, för att de ska kunna vara trygga från anfall av dem som bor i området.</v>
<v n="18">Vi ska inte slå oss till ro här, förrän alla bland Israels folk har fått sina arvslotter.</v>
<v n="19">Vi vill inte ha några landområden på andra sidan floden Jordan, utan vi föredrar att stanna här på den östra sidan."</v>
<v n="20">Då sa Mose: "Om ni gör som ni har sagt, utrustar er för Herrens krig</v>
<v n="21">och håller era trupper kvar på andra sidan Jordan tills Herren har drivit ut alla sina fiender</v>
<v n="22">och landet är helt underlagt honom, så kan ni sedan få vända tillbaka hit. Då har ni uppfyllt era skyldigheter mot Herren och de andra stammarna. Och landet på östra sidan av floden Jordan kommer att vara den besittning ni tilldelas av Herren.</v>
<v n="23">Men om ni inte gör som ni lovat, syndar ni mot Herren, och ni kan vara övertygade om att ni får känna av följderna.</v>
<v n="24">Sätt nu i gång och bygg städer åt era familjer och fållor åt era hjordar, och gör precis som ni har sagt."</v>
<v n="25">"Vi ska följa dina föreskrifter in i minsta detalj", svarade folket från Gad och Ruben.</v>
<v n="26">"Våra barn, hustrur och boskapshjordar ska stanna kvar här i Gileads städer,</v>
<v n="27">men alla vi andra som är stridsdugliga ska gå ut i striden för Herren, precis som du har befallt."</v>
<v n="28">Mose godtog deras förslag genom att säga till Eleasar, Josua och de övriga stamledarna i Israel:</v>
<v n="29">"Om alla stridsdugliga män i Gads och Rubens stammar går med er över floden Jordan, så ska ni ge dem Gileads land som arvslott när ni intagit landet.</v>
<v n="30">Men om de vägrar att göra det, måste de acceptera landområden bland er övriga i Kanaan."</v>
<v n="31">"Det Herren har befallt ska vi göra", försäkrade folket från Gads och Rubens stammar än en gång.</v>
<v n="32">"Vi ska strida för Herren i Kanaan, men vårt eget land ska vara på den här sidan av Jordan."</v>
<v n="33">Mose tilldelade Gads och Rubens stammar och Manasses gren av Josefs stam hela det område som tillhört amoreernas kung Sihon och kung Og i Basan med alla dess städer.</v>
<v n="34" t="36">Gads folk byggde upp städerna Dibon, Atarot, Aroer, Atrot-Sofan, Jaeser, Jogbeha, Bet-Nimra och Bet-Haran. Alla var befästa och försedda med fårfållor.</v>
<v n="37" t="38">Rubens barn byggde upp städerna Hesbon, Eleale, Kirjataim, Nebo, Baal-Meon och Sibma. (Senare ändrade israeliterna namnen på flera av de städer de hade intagit och byggt upp.)</v>
<v n="39">Sedan begav sig Makirs släkt, från Manasses stam, till Gilead, intog det och drev bort amoreerna som bodde där.</v>
<v n="40">Mose gav dem Gilead, och de bosatte sig där.</v>
<v n="41">Jair från Manasses stam intog byar i Gilead och ändrade namnet på dem till Jairs byar.</v>
<v n="42">En annan man, Noba, intog Kenat och dess kringliggande byar och gav området namnet Noba efter sig själv.</v>
</c>
<c n="33">
<v n="1">Här följer en redogörelse över den väg Israels folk vandrade, från den stund då Mose och Aron ledde dem ut ur Egypten.</v>
<v n="2">På Herrens order skrev Mose ner varje uppbrottsorder.</v>
<v n="3" t="4">De startade från staden Rameses i Egypten i den första månaden, dagen efter påskhögtiden. De drog frimodigt iväg och helt öppet inför egyptierna, medan dessa höll på att begrava sina förstfödda söner, som Herren hade dödat under natten, den natt då Herren fullständigt besegrade alla Egyptens gudar!</v>
<v n="5" t="6">Sedan de lämnat Rameses slog de läger i Suckot. Nästa lägerplats var Etam, där öknen började.</v>
<v n="7">De lämnade Etam och vände tillbaka till Pi-Hahirot öster om Baal-Sefon, där de slog läger nära Migdol.</v>
<v n="8">Därifrån fortsatte de genom Röda havet och vidare tre dagar ut i Etams öken och slog läger i Mara.</v>
<v n="9">De lämnade Mara och kom till Elim, där det fanns tolv källor med vatten och sjuttio palmträd, och blev kvar där en tid.</v>
<v n="10">När de bröt upp från Elim drog de vidare för att så småningom slå läger vid Röda havet.</v>
<v n="11">Nästa lägerplats blev i öknen Sin.</v>
<v n="12">Därefter slog de läger i Dofka</v>
<v n="13">och sedan i Alus.</v>
<v n="14">Från Alus drog de vidare till Refidim, där det inte fanns något vatten för folket att dricka.</v>
<v n="15" t="37">Från Refidim gick färden till Sinais öken, och sedan drog de vidare till Kibrot-Hattaava.Från Kibrot-Hattaava färdades de till Haserot,från Haserot till Ritma,från Ritma till Rimmon-Peres,från Rimmon-Peres till Libna,från Libna till Rissa,från Rissa till Kehelata,från Kehelata till berget Sefer,från berget Sefer till Harada,från Harada till Makhelot,från Makhelot till Tahat,från Tahat till Tera,från Tera till Mitka,från Mitka till Hasmona,från Hasmona till Moserot,från Moserot till Bene-Jaakan,från Bene-Jaakan till Hor-Haggidgad,från Hor-Haggidgad till Jotbata,från Jotbata till Abrona,från Abrona till Esjon-Geber till Kades i öknen Sin ochfrån Kades till berget Hor, på gränsen till Edoms land.</v>
<v n="38" t="39">Medan de var vid foten av berget Hor fick prästen Aron Herrens befallning att gå upp på berget, och däruppe dog Aron. Detta skedde under det fyrtionde året efter det att Israels folk hade lämnat Egypten. Aron dog den första dagen i den femte månaden, och han blev 123 år gammal.</v>
<v n="40">Det var då som den kananeiske kungen i Arad, som bodde i Negev i Kanaans land, fick höra att Israels folk närmade sig landets gränser.</v>
<v n="41">Sedan de besegrat honom drog de bort från berget Hor och slog läger vid Salmona,</v>
<v n="42">sedan i Punon</v>
<v n="43">och därefter i Obot</v>
<v n="44">och i Ije-Haabarim vid Moabs gräns.</v>
<v n="45">Därifrån gick de till Dibon-Gad,</v>
<v n="46">Almon-Diblataima</v>
<v n="47">och till Abarimbergen framför Nebo.</v>
<v n="48">Slutligen slog de läger på Moabs slätter vid floden Jordan, mitt emot Jeriko.</v>
<v n="49">Deras läger sträckte sig från Bet-Hajesimot ända till Abel-Hassitim på Moabs hedar.</v>
<v n="50" t="51">Det var här som Herren uppmanade Mose att tala till Israel och säga: "När ni går över floden Jordan in i Kanaans land</v>
<v n="52">ska ni fördriva alla folk som bor där och förstöra deras avgudar, alla uthuggna stenar och gjutna beläten och de helgedomar de har byggt på höjderna för att tillbe sina avgudar.</v>
<v n="53">Jag har gett er landet, och nu ska ni inta det och bosätta er där.</v>
<v n="54">Ni kommer att bli tilldelade landområden i förhållande till stammarnas storlek. De större områdena av landet kommer att genom lottkastning tilldelas de större stammarna och de mindre områdena ska tillfalla de mindre stammarna.</v>
<v n="55">Men om ni vägrar att fördriva folket som bor där, kommer de som bor kvar att förpesta livet för er i det land som är ert eget.</v>
<v n="56">Och då kommer jag att förgöra er, på samma sätt som jag har planerat att ni ska förgöra dem."</v>
</c>
<c n="34">
<v n="1" t="2">Herren bad Mose säga till Israels folk: "När ni kommer in i Kanaans land, som ni ska få som ert eget, ska det ha följande gränser.</v>
<v n="3">I söder ska det innefatta en del av öknen Sin utmed gränsen till Edom. I öster ska den södra gränsen börja vid Döda havet,</v>
<v n="4">fortsätta söderut förbi Skorpionhöjden i riktning mot Sin och vidare mot sin sydligaste punkt Kades-Barnea, varifrån den fortsätter till Hasar-Addar och fram till Asmon.</v>
<v n="5">Från Asmon kommer gränsen att följa bäcken Vadi-el-Arish ner till Medelhavet.</v>
<v n="6">Kusten utmed Medelhavet ska utgöra gräns i väster.</v>
<v n="7" t="9">Gränsen i norr börjar vid Medelhavet och fortsätter österut till berget Hor, sedan till Lebo-Hamat och genom Sedad och Sifron till Hasar-Enan.</v>
<v n="10" t="11">I öster går gränsen från Hasar-Enan söderut till Sefam och vidare till Haribla, öster om Ain. Därifrån fortsätter den längs höjderna öster om Galileiska sjön,</v>
<v n="12">följer sedan floden Jordan och slutar vid Döda havet."</v>
<v n="13">"Landet ska fördelas genom lottkastning", sa Mose. "Det ska delas mellan de nio stammar och den halva stam, Efraim, som är kvar</v>
<v n="14" t="15">eftersom Rubens och Gads stammar och halva Manasses stam redan har fått sina områden på östra sidan av Jordan, mitt emot Jeriko."</v>
<v n="16" t="28">Herren sa till Mose: "Jag har valt prästen Eleasar och Josua, Nuns son, att ansvara för fördelningen av landet. Till hjälp ska de ha en ledare från varje stam:Stam	Ledare	Juda	Kaleb, Jefunnes sonSimeon	Samuel, Ammihuds sonBenjamin	Elidad, Kislons sonDan	Bucki, Joglis sonManasse	Hanniel, Efods sonEfraim	Kemuel, Siftans sonSebulon	Elisafan, Parnaks sonIsaskar	Paltiel, Assans sonAser	Ahihud, Selomis sonNaftali	Pedael, Ammihuds son</v>
<v n="29">Detta är alltså namnen på de män som jag har utsett till att övervaka uppdelningen av landet mellan stammarna."</v>
</c>
<c n="35">
<v n="1">Medan Israel hade sitt läger invid Jordan, på Moabs hedar, mitt emot Jeriko, sa Herren till Mose:</v>
<v n="2">"Säg till Israels folk att ge till leviterna ett antal städer med kringliggande betesmarker.</v>
<v n="3">Städerna ska vara deras hem, och betesmarkerna är till för deras boskap och övriga husdjur.</v>
<v n="4">Betesmarkerna ska sträcka sig 500 meter från stadsmurarna i varje riktning.</v>
<v n="5">Mät upp 1.000 meter åt varje väderstreck, öster, söder, väster och norr och med staden som centrum. Detta ska vara deras område.</v>
<v n="6">Sex av de städer ni ger leviterna ska vara fristäder, dit en person som ofrivilligt dödat någon kan fly och vara trygg. Dessutom ska ni ge dem fyrtiotvå andra städer.</v>
<v n="7">Sammanlagt ska leviterna ha fyrtioåtta städer med kringliggande betesmarker.</v>
<v n="8">Städerna ska ligga i olika delar av landet. De större stammarna, som har många städer, ska ge fler städer till leviterna än de mindre stammarna."</v>
<v n="9" t="10">Herren sa vidare till Mose: "Säg till folket att när de kommer in i landet,</v>
<v n="11">ska de utse fristäder så att den som genom en olyckshändelse dödar en medmänniska ska kunna fly dit.</v>
<v n="12">Dessa städer ska fungera som skydd mot den dödade mannens släktingar, om de vill hämnas hans död. Mördaren får nämligen inte dödas med mindre än att en domstol genom rättegång har fastslagit hans skuld.</v>
<v n="13" t="14">Tre av dessa fristäder ska vara belägna i Kanaans land och tre öster om floden Jordan.</v>
<v n="15">De ska inte bara vara till skydd för israeliter, utan också för utlänningar och besökare.</v>
<v n="16">Om någon blir slagen och dödad av ett föremål av järn, bör det betraktas som överlagt mord, och mördaren ska dö.</v>
<v n="17">Om någon dödas av en stor sten, så är det också mord, och mördaren ska straffas med döden.</v>
<v n="18">Samma straff gäller om någon dödas med ett vapen av trä.</v>
<v n="19">Den som vill hämnas den döde ska personligen döda mördaren, när han möter honom.</v>
<v n="20">Om någon med ont i sinnet knuffar till någon, kastar något mot en annan</v>
<v n="21">eller använder knytnävarna så att hans offer dör, är han en mördare. Den som vill hämnas den döde ska döda mördaren när han möter honom.</v>
<v n="22" t="23">Men om någon blir knuffad eller träffas av en sten oavsiktligt så att han dör, är det att betrakta som en olyckshändelse.</v>
<v n="24">Då ska folket döma och avgöra om dråparen ska överlämnas till den dödes hämnare.</v>
<v n="25">Om det fastslås att det varit en olyckshändelse kan folket rädda dråparen och tillåta honom att återvända till fristaden. Där måste han sedan bli kvar tills den som då är överstepräst har dött.</v>
<v n="26">Om dråparen lämnar fristaden</v>
<v n="27">och den som vill hämnas upptäcker honom och dödar honom, så är denne i sin fulla rätt,</v>
<v n="28">för dråparen borde ha stannat i staden tills översteprästen dött. Först då kan han återvända till sitt eget land och till sitt eget hem.</v>
<v n="29">Detta är lagar som ska gälla i Israel från generation till generation.</v>
<v n="30">Alla mördare måste dö, men bara om det finns mer än ett vittne. Ingen ska behöva dö om det bara finns ett enda vittne som vittnar mot honom.</v>
<v n="31">När någon döms skyldig till mord måste han dö, ingen lösensumma kan fria honom.</v>
<v n="32">Inte heller kan man ta emot betalning från en som tagit sin tillflykt till en fristad för att han ska kunna återvända hem innan översteprästen har dött.</v>
<v n="33">På så sätt ska landet hållas rent. Mord förgiftar landet, och ingen försoning kan ges för mördare annat än att de själva dör.</v>
<v n="34">Ni ska inte orena landet som ni ska leva i, för jag, Herren, kommer att bo bland er."</v>
</c>
<c n="36">
<v n="1" t="2">Ledarna för Gileads familj, som tillhörde släkten Makir av Manasses gren av Josefs stam, kom till Mose och Israels övriga ledare med en begäran: "Herren gav dig i uppdrag att dela landet genom att kasta lott bland Israels folk", påminde de Mose, "och att ge vår bror Selofhads arvslott till hans döttrar.</v>
<v n="3">Men om de blir ingifta i någon annan stam, följer den mark de äger med dem till den stam de kommer att tillhöra. På så sätt kommer det sammanlagda området för vår stam att minska,</v>
<v n="4">och det kommer då inte att bli återlämnat vid jubelåret."</v>
<v n="5">Då svarade Mose dem offentligt och gav följande instruktioner från Herren: "Det är en riktig anmärkning som de här männen från Josefs stam kommer med.</v>
<v n="6">Så här har Herren ytterligare bestämt om Selofhads döttrar: Låt dem gifta sig med vem de vill, så länge det är inom den egna stammen.</v>
<v n="7">På så sätt kommer varken mark eller annan egendom att övergå i främmande händer, utan varje arvslott förblir oförändrad, precis som när den först utlottades.</v>
<v n="8">De flickor som tillhör Israels stammar och som är arvtagare måste gifta sig inom den egna stammen, så att deras landområde inte lämnar stammen.</v>
<v n="9">På så sätt kommer ingen arvslott att gå från en stam till en annan."</v>
<v n="10">Selofhads döttrar gjorde som Mose hade befallt.</v>
<v n="11" t="12">Mahela, Tirsa, Hogla, Milka och Noa gifte sig med män från sin egen stam, Manasse. Deras arvslott kom alltså att stanna inom stammen.</v>
<v n="13">Dessa är de befallningar och föreskrifter som Herren gav Israels folk genom Mose, medan de hade sitt läger på Moabs hedar vid floden Jordan, mittemot Jeriko.</v>
</c>
</b>
<b n="5 Mosebok">
<c n="1">
<v n="1" t="2">Denna bok återger Moses tal till Israels folk, när de slagit läger i dalen Araba i Moabs öken, på östra sidan av floden Jordan, mitt emot Suf, mellan städerna Paran, Tofel, Laban, Haserot och Di-Sahab. Det tar bara elva dagar att gå till fots från berget Horeb till Kades-Barnea, om man tar vägen förbi berget Seir.</v>
<v n="3">I det fyrtionde året efter uttåget ur Egypten, på den första dagen i elfte månaden, meddelade Mose folket allt det som Herren hade talat med honom om beträffande dem.</v>
<v n="4">Vid den tiden när talet hölls hade amoreernas kung Sihon redan blivit besegrad vid Hesbon, och Og, kung i Basan, hade besegrats vid Astarot, i närheten av Edrei.</v>
<v n="5">Det var öster om Jordan, i Moab, som Mose började sitt tal till Israel. Talet innehöll alla de lagar och förordningar som Gud hade befallt honom att meddela folket:</v>
<v n="6">"Herren, vår Gud, sa till oss vid berget Horeb: 'Ni har stannat här tillräckligt länge.</v>
<v n="7">Gå nu och inta amoreernas bergsbygd, Arabas dal och Negev, hela Kanaans land och Libanon, hela området från Medelhavskusten till floden Eufrat.</v>
<v n="8">Jag har gett er allt detta! Gå nu och ta det land i besittning som Herren lovade era förfäder Abraham, Isak och Jakob och alla deras ättlingar.'</v>
<v n="9">Då sa jag till er: "Jag behöver hjälp! Jag orkar inte bära ansvaret för er alldeles ensam,</v>
<v n="10">för Herren har förökat er så att ni är lika många som stjärnorna.</v>
<v n="11">Måtte han föröka er tusen gånger till och välsigna er som han har lovat,</v>
<v n="12">men hur ska en enda man ensam kunna klara av alla problem som uppstår?</v>
<v n="13">Välj alltså ut några män från varje stam, sådana som är visa, erfarna och förståndiga, så ska jag låta dem bli era ledare."</v>
<v n="14">Ni gick med på förslaget.</v>
<v n="15">Jag tog männen ni hade utsett, några från varje stam, och lät dem bli mina medhjälpare med ansvar över tusen, hundra, femtio och tio, med uppgift att avgöra era tvister och hjälpa er på olika sätt.</v>
<v n="16">Jag förmanade dem att alltid vara rättvisa, och vara det även mot utlänningar!</v>
<v n="17">Jag sa till dem: "När ni dömer ska ni inte favorisera en man därför att han är rik. Och ni ska vara lika rättvisa mot både små och stora. Var inte rädda för deras missnöje, för ni dömer i Guds ställe! Om det dyker upp något fall som ni tycker är för svårt, kan ni låta mig ta hand om det."</v>
<v n="18">Samtidigt gav jag er också en hel del andra instruktioner.</v>
<v n="19" t="21">Sedan lämnade vi berget Horeb och vandrade genom den väldiga och besvärliga öknen, tills vi slutligen kom fram till amoreernas bergsbygd dit Herren ledde oss.Vi var då vid Kades-Barnea på gränsen till det utlovade landet, och jag sa till er: "Herren Gud har gett oss det här landet. Gå nu och inta det, som han har befallt oss! Var inte rädda och tveka inte!"</v>
<v n="22">Men då svarade ni: 'Låt oss först skicka iväg spejare, som kan undersöka var det går bäst att ta sig in i landet, och som kan föreslå vilka städer vi ska anfalla först.'</v>
<v n="23">Det verkade vara ett bra förslag, så jag valde ut tolv spejare, en från varje stam.</v>
<v n="24" t="25">De gick över bergen och kom till Eskols dal. Sedan kom de tillbaka med olika frukter de hade plockat i landet. Vad vi fick se var nog för att övertyga oss om att det verkligen var ett bördigt land som Herren, vår Gud, hade gett oss.</v>
<v n="26">Men ni vägrade att gå in dit och gjorde uppror mot Herren.</v>
<v n="27">Ni muttrade och klagade i era tält och sa: 'Herren måste tycka illa om oss, eftersom han har lett oss hit från Egypten, bara för att dödas här av dessa amoreer.</v>
<v n="28">Vad är det vi ger oss in i? Våra bröder, som utforskade landet, har skrämt oss med det de berättat. De påstår att folket i landet är stort och mäktigt och att städernas murar reser sig högt upp mot himlen! De har till och med sett jättar där, Anaks ättlingar!'</v>
<v n="29">Men då svarade jag: "Var inte rädda!</v>
<v n="30">Herren Gud är er ledare, och han kommer att strida för er och göra stora under, precis som ni såg att han gjorde i Egypten.</v>
<v n="31">Och ni vet vilken omsorg han har haft om er också här i öknen, alldeles som en far som tar hand om sina barn!"</v>
<v n="32">Men inget jag sa tycktes hjälpa.Ni vägrade att tro på Herren, vår Gud,</v>
<v n="33">som hade lett er hela vägen, valt ut de bästa lägerplatserna och gått före oss i eld om natten och i ett moln om dagen.</v>
<v n="34" t="35">Herren hörde hur ni klagade, och han blev förargad. Han lovade att inte en enda då levande vuxen skulle få leva länge nog för att få se det underbara land han hade lovat deras förfäder.</v>
<v n="36">Det enda undantaget var Kaleb, Jefunnes son. Han hade helhjärtat följt Herren, och därför skulle han som ett personligt arv få sin del av det land som han varit med om att utforska.</v>
<v n="37">Herren blev till och med förargad på mig för er skull och sa: 'Du ska inte få komma in i det utlovade landet!</v>
<v n="38">I stället ska din medhjälpare, Josua, Nuns son, bli den som leder folket. Uppmuntra honom när han förbereder sig att ta över ansvaret.</v>
<v n="39">Jag kommer att ge landet till era barn, som ännu inte kan skilja på gott och ont, och som ni har påstått skulle tvingas bli slavar.</v>
<v n="40">Men ni får vända om och gå tillbaka genom öknen mot Röda havet.'</v>
<v n="41">Då bekände ni era synder: 'Vi har syndat! Vi vill gå in i landet och strida och kämpa för det, som Herren, vår Gud, har sagt till oss.' Ni tog alltså era vapen och tänkte att det skulle bli en enkel sak att inta hela området.</v>
<v n="42">Men Herren sa till mig: 'Säg till dem att inte göra det, för jag tänker inte gå med dem. De kommer att bli besegrade av fienden.'</v>
<v n="43">Jag lydde Herren, men ingen brydde sig om vad jag sa. I stället handlade ni än en gång rakt emot Herrens befallning och gick upp i bergsbygden för att strida.</v>
<v n="44">Men amoreerna som bodde där kom emot er som en bisvärm och dödade israeliter hela vägen från Seir till Horma.</v>
<v n="45">Då återvände Israels folk till Herren och grät inför honom, men han ville inte lyssna.</v>
<v n="46">Sedan blev vi kvar ganska länge i Kades.</v>
</c>
<c n="2">
<v n="1">Därefter vände vi tillbaka genom öknen mot Röda havet, som Herren hade sagt till mig. I många år vandrade vi omkring i området kring berget Seir.</v>
<v n="2">Slutligen sa Herren:</v>
<v n="3">'Nu har ni vandrat omkring här länge nog. Vänd norrut</v>
<v n="4">och säg till folket att det ska gå genom det land som tillhör deras bröder edomiterna, Esaus ättlingar, som bor i Seir. Edomiterna kommer att bli rädda för er, men var ändå försiktiga!</v>
<v n="5">Ge dem ingen anledning till strid! Jag har nämligen gett dem hela Seirs bergsbygd som deras eget område, och ni kommer inte att få den minsta lilla bit av deras land.</v>
<v n="6">Betala dem för den mat och det vatten ni använder!</v>
<v n="7">Herren, er Gud, har vakat över er och välsignat varje steg av vägen under alla dessa fyrtio år som ni vandrat omkring i denna väldiga öken, och ni har aldrig behövt sakna något.'</v>
<v n="8">Vi vandrade alltså genom Edom, där våra bröder bodde, och lämnade sedan Arabavägen, som går söderut till Elat och Esjon-Geber, och vandrade norrut mot Moabs öken.</v>
<v n="9">Då kom Herren med en varning till oss: 'Anfall inte moabiterna, för jag tänker inte ge er något av deras land. Det här området har jag gett Lots ättlingar.'</v>
<v n="10">(Emeerna, ett starkt och stort folk, hade bott där tidigare. De är lika storvuxna som Anaks jättar.</v>
<v n="11">Både emeerna och anakiterna sades vara rafaeer, ett gammalt och ståtligt folk, men moabiterna kallade dem emeer.</v>
<v n="12">Tidigare hade horeerna bott i Seir, men de hade blivit utdrivna av edomiterna, Esaus ättlingar, som sedan bosatte sig där. På samma sätt skulle Israel driva ut folket som bodde i Kanaan och sedan bosätta sig i det land som tilldelats dem av Herren.)</v>
<v n="13">'Gå nu över bäcken Sered', sa Herren, och vi lydde honom.</v>
<v n="14" t="15">Det tog oss alltså trettioåtta långa år innan vi fick komma över bäcken Sered från Kades! Herren hade nämligen förutsagt att detta inte skulle kunna ske, förrän alla stridsdugliga män i den förra generationen hade dött. Ja, Herren hindrade dem, tills slutligen alla var döda.</v>
<v n="16" t="17">Då sa äntligen Herren till mig:</v>
<v n="18">'I dag ska Israel gå över gränsen till Moab vid Ar</v>
<v n="19">och in i amoreernas land. Men anfall dem inte, för jag tänker inte ge er någon del av deras land. Det har jag gett Lots ättlingar.'</v>
<v n="20">(Området hade tidigare varit bebott av rafaeerna, som amoreerna kallade samsummiter.</v>
<v n="21">De var starka och mäktiga och lika storvuxna som anakiterna. Men Herren fördrev anakiterna när amoreerna kom och bosatte sig i landet.</v>
<v n="22">På samma sätt hade Herren hjälpt Esaus ättlingar vid berget Seir, där han hade drivit bort horeerna.</v>
<v n="23">En liknande situation hade uppstått när kaftoreerna invaderade och förgjorde aveerna, som bodde i byarna som fanns utspridda ända bort till Gasa.)</v>
<v n="24">Sedan sa Herren: 'Gå över floden Arnon, in i det land som behärskas av amoreen Sihon, kungen i Hesbon. Angrip honom och ta sedan hans land i besittning.</v>
<v n="25">Från och med i dag ska jag låta folk över hela jorden darra av fruktan för er.'</v>
<v n="26">Jag skickade då sändebud från Kedemots öken till kung Sihon i Hesbon för att erbjuda fred.</v>
<v n="27">"Låt oss få vandra genom ditt land", sa jag. "Vi ska hålla oss till huvudvägen och inte vika av varken åt höger eller vänster.</v>
<v n="28">Vi ska betala för allt vi äter och dricker. Det enda vi begär är tillåtelse att få vandra genom ditt land.</v>
<v n="29">Edomiterna i Seir tillät oss att passera, och det gjorde också moabiterna i Ar. Vi ska gå över Jordan och in i det land som Herren, vår Gud, har gett oss."</v>
<v n="30">Men kung Sihon vägrade, därför att Herren, er Gud, hade gjort honom motspänstig, så att Gud skulle kunna förgöra Sihon genom Israels hand. Så blev det ju också.</v>
<v n="31">Sedan sa Herren till mig: 'Jag har börjat med att ge er kung Sihons land. När ni har tagit det i besittning, ska det för alltid tillhöra Israel.'</v>
<v n="32">Kung Sihon förklarade krig mot oss och mobiliserade sina styrkor vid Jahas.</v>
<v n="33" t="34">Men Herren, vår Gud, krossade honom, och vi intog alla hans städer och utrotade alla, även kvinnor och barn. Ingenting lät vi leva</v>
<v n="35" t="36">förutom boskapen, som vi tog som byte tillsammans med vad vi funnit i städerna vi intagit. Från Aroer som ligger vid bäcken Arnons strand och från städerna i dalen och ända till Gilead fanns inte en enda stad som var för starkt befäst för oss. Herren, vår Gud, gav oss alltsammans.</v>
<v n="37">Men vi höll oss borta från Ammons folk och från floden Jabbok och från städerna i bergsbygden, alldeles som Herren, vår Gud, hade sagt till oss.</v>
</c>
<c n="3">
<v n="1" t="2">Därefter vände vi oss mot kung Og i Basan. Han mobiliserade genast sin armé och anföll oss vid Edrei. Men Herren uppmanade mig att inte vara rädd för honom: 'Allt hans folk och hela hans land tillhör er', sa Herren till mig. 'Ni ska handla likadant med honom som ni gjorde med amoreernas kung Sihon i Hesbon.'</v>
<v n="3">Herren hjälpte oss att strida mot kung Og och hans folk, och vi dödade dem alla.</v>
<v n="4">Sextio av hans städer intog vi, hela området Argob i Basan.</v>
<v n="5">Städerna var mycket väl befästa, med höga murar och portar med bommar. Och naturligtvis intog vi också alla obefästa byar som saknade murar.</v>
<v n="6">Vi utplånade Basans kungarike på samma sätt som vi hade gjort med kung Sihons kungarike i Hesbon och dödade allt folket; män, kvinnor och barn.</v>
<v n="7">Men boskapen och bytet från städerna behöll vi.</v>
<v n="8">Nu hade vi tagit de länder i besittning som tillhörde de båda amoreiska kungarna öster om floden Jordan, allt landområde från Arnondalen till berget Hermon.</v>
<v n="9">(Sidonierna kallade berget Hermon för Sirion, medan amoreerna kallade det Senir.)</v>
<v n="10">Vi intog alla städer på slätten, hela Gilead och hela Basan, ända bort till städerna Silka och Edrei i Ogs rike.</v>
<v n="11">(Kung Og i Basan var för övrigt den siste av rafaeerna, jättarna. Hans kista av sten finns bevarad i Rabba, en av amoreernas städer, och den är fyra meter lång och två meter bred.)</v>
<v n="12">De intagna landområdena gav jag till Rubens och Gads stammar och Manasses stam. Till Rubens och Gads stammar gav jag området som börjar vid Aroer vid floden Arnon, samt halva berget Gilead med dess städer.</v>
<v n="13">Manasses stam fick resten av Gilead, hela kung Ogs förra kungarike och hela Argob. (Basan kallas ibland rafaeernas land.)</v>
<v n="14">Jair i Manasses stam övertog hela Argob (Basan) till gränserna mot gesureerna och maakateerna. Han gav området namn efter sig själv och kallade det Jairs byar, som det fortfarande heter.</v>
<v n="15">Sedan gav jag Gilead till släkten Makir.</v>
<v n="16">Rubens och Gads stammar fick området som sträcker sig från floden Jabbok (gränsen till ammoniterna) i Gilead, till gränsen som går mitt i Arnons floddal.</v>
<v n="17">De fick också hedlandet Araba, som begränsas av floden Jordan i väster, från Kinneret ända till berget Pisga och Salthavet, som också kallas Hedmarkshavet.</v>
<v n="18">Jag påminde Rubens och Gads stammar och Manasses stam om att de inte fick slå sig ner för gott i sina områden. Deras män måste leda de andra stammarna över Jordan, till det land som Herren lovat dem.</v>
<v n="19">Jag sa till dem: "Era hustrur och barn kan bosätta sig här i städerna som Herren gett er, så att de kan ta hand om boskapen</v>
<v n="20">tills ni kommer tillbaka från striden och den seger Herren kommer att ge er och de andra stammarna. När ni intagit landet som Herren, er Gud, har gett er på andra sidan floden Jordan, då kan ni vända tillbaka hit, till ert eget land."</v>
<v n="21">Sedan sa jag till Josua: "Du har sett vad Herren, din Gud, har gjort med de här båda kungarna. Nu ska du göra på samma sätt med alla kungariken på andra sidan Jordan.</v>
<v n="22">Var inte rädd för folken där, för Herren, din Gud, ska strida för dig."</v>
<v n="23" t="25">Vid detta tillfälle vände jag mig till Gud och bad: "Herre, min Gud, låt mig få gå in i det utlovade landet, detta underbara land som ligger på andra sidan floden Jordan med sina vackra berg, och till Libanon. Jag har börjat förstå din storhet och makt. Vilken annan Gud i himlen eller på jorden har kunnat göra det du har gjort för oss?"</v>
<v n="26">Men Herren var arg på mig för er skull och ville inte låta mig gå över floden. 'Tala inte mer om det', sa han.</v>
<v n="27">'Gå i stället upp på berget Pisga och se dig omkring åt väster, norr, söder och öster. Därifrån kan du se landet på avstånd, men över Jordan ska du inte komma.</v>
<v n="28">Insätt Josua i hans uppgift och uppmuntra honom, för han ska leda folket in i det land du ser från bergets topp.'</v>
<v n="29">Då stannade vi kvar i dalen i närheten av Bet-Peor.</v>
</c>
<c n="4">
<v n="1">Och nu, Israel, lyssna mycket noga när jag läser upp de här lagarna för er. Om ni vill leva måste ni följa dem. Gå in och ta i besittning det land som Herren, era förfäders Gud, har gett er.</v>
<v n="2">Lägg inte till några nya lagar och ta inte bort något från dem. Följ dem bara som de är, för ni har fått dem av Herren, er Gud.</v>
<v n="3">Ni har fått se vad Herren gjorde för er vid Baal-Peor, när han förgjorde så många som tillbad avgudar.</v>
<v n="4">Men ni alla, som var trogna mot Herren, er Gud, är fortfarande vid liv i dag.</v>
<v n="5">De här lagarna ska ni följa, när ni kommer in i det land där ni ska bo. De kommer från Herren, vår Gud. Han har gett dem till mig, för att jag ska ge dem till er.</v>
<v n="6">Om ni följer dem, ska ni kallas både visa och förståndiga. Andra folk som hör de här lagarna, kommer att säga: 'Finns det något annat folk som är så förståndigt och äger en sådan vishet som Israel!'</v>
<v n="7">För vilket annat folk, stort eller litet, har sin gud mitt ibland sig på samma sätt som vår Gud finns hos oss, när vi än ropar på honom?</v>
<v n="8">Och vilket annat folk, hur stort det än är, har sådana lagar som de jag ger er i dag?</v>
<v n="9">Men se upp mycket noga! Glöm aldrig bort vad ni har sett Gud göra för er! Hans under ska sätta djupa och bestående spår i era liv! Berätta för era barn och barnbarn om dem.</v>
<v n="10">Kom särskilt ihåg den dag när ni stod inför Herren vid berget Horeb och han sa till mig: 'Kalla samman allt folket inför mig, så ska jag ge det instruktioner, så att det alltid har respekt för mig och lär sig att undervisa sina barn om mina lagar.'</v>
<v n="11">Ni stod vid foten av berget, som brann av eld. Lågorna slog högt upp mot himlen, omgivna av svarta moln och ett väldigt mörker.</v>
<v n="12">Och Herren talade till er från elden, och ni hörde vad han sa, fast ni inte såg honom.</v>
<v n="13">Han tillkännagav de lagar ni måste följa, de tio budorden, och han skrev ner dem på två stentavlor.</v>
<v n="14">Ja, det var då Herren befallde mig att lära er de lagar ni måste lyda när ni har gått över floden och in i det utlovade landet.</v>
<v n="15">Men ni fick inte se hur Gud såg ut, när han den dagen talade till er från berget Horeb,</v>
<v n="16" t="17">och därför ska ni inte heller synda mot honom genom att göra en avbild av honom. Gör ingen avgud, vare sig i form av man eller kvinna, fyrfotadjur eller fågel,</v>
<v n="18">kräldjur eller fisk.</v>
<v n="19">Och ni ska inte heller tillbe solen, månen eller stjärnorna. Herren har gjort dem för att alla ska få del av deras ljus.</v>
<v n="20">Han har räddat er ur fångenskapen i Egypten för att ni ska vara hans särskilda folk, hans egendom, som ni är i dag.</v>
<v n="21" t="22">Men han blev arg på mig för er skull och bestämde att jag inte skulle få gå över floden Jordan, in i det underbara land som han har gett er som arv. Jag måste dö på den här sidan.</v>
<v n="23">Se till att ni inte bryter det förbund som Herren, er Gud, har upprättat med er! Ni bryter det om ni skaffar er avgudar, för det är något som Herren bestämt har förbjudit.</v>
<v n="24">Han är som en förtärande eld, ja, han är en svartsjuk Gud.</v>
<v n="25">När ni har bott i landet en längre tid och har fått barn och barnbarn, är det viktigt att ni kommer ihåg att inte synda genom att göra någon form av avgudabild. Detta avskyr Herren, och det gör honom vred.</v>
<v n="26">Därför tar jag himmel och jord till vittnen på att ni på en gång kommer att bli utrotade ur landet om ni är olydiga. Nu ska ni snart gå över floden Jordan och inta landet, men era dagar där kommer inte att bli många, för ni kommer att förgöras!</v>
<v n="27">Herren kommer att sprida ut er bland folken, och det kommer inte att vara många som blir kvar.</v>
<v n="28">I dessa avlägsna länder kommer ni att tillbe avgudar som är gjorda av trä och sten, avgudar som varken ser, hör, äter eller känner lukt.</v>
<v n="29">Men ni ska också på nytt börja söka Herren, er Gud, och ni ska finna honom när ni söker honom av allt ert hjärta.</v>
<v n="30">När dessa svåra tider kommer över er ska ni slutligen, i de sista dagarna, vända tillbaka till Herren, er Gud, och lyssna när han talar till er,</v>
<v n="31">för Herren, er Gud, är barmhärtig. Han ska inte överge er eller fördärva er, och inte heller ska han glömma de löften han har gett era förfäder.</v>
<v n="32">Om ni skulle gå tillbaka i historien ända till den dag då Gud skapade människan på jorden, och söka från den ena ändan av himlen till den andra, så skulle ni ändå inte finna något som går upp mot vad ni har upplevt,</v>
<v n="33">nämligen att ett helt folk hörde Guds röst när han talade till dem ur en eld, och ändå har fått leva!</v>
<v n="34">Var kan man finna något annat exempel på att Gud har befriat ett folk från dess slaveri genom att sända fruktansvärda plågor, genom att utföra under och genom att låta krig och förskräckelse komma? Och det är ju just detta som Herren, er Gud, gjorde för er i Egypten, mitt framför ögonen på er!</v>
<v n="35">Han gjorde allt detta för att ni skulle förstå att Herren är Gud och att det inte finns någon sådan som han.</v>
<v n="36">Han lät er höra sin röst när han undervisade er från himlen, och han lät er se elden, och ni fick höra hans röst ur den.</v>
<v n="37">Därför att han älskade era förfäder, och valde att välsigna deras ättlingar, förde han genom sin väldiga makt själv ut er ur Egypten.</v>
<v n="38">Han drev bort andra folk, som var större än ni, och gav er deras land som arv åt er, som det ju är också i dag.</v>
<v n="39">Därför bör ni just i dag tänka så: 'Herren är Gud, både i himlen och här nere på jorden. Det finns ingen annan Gud än han!'</v>
<v n="40">Ni måste följa de lagar som jag ska ge er i dag, så att det kommer att gå väl för er och era barn och så att ni kan bo länge i det land som Herren, er Gud, ger er för evigt.</v>
<v n="41">Sedan uppmanade Mose Israels folk att avskilja tre städer på östra sidan av floden Jordan,</v>
<v n="42">dit den som genom olyckshändelse dödat någon skulle kunna fly och finna trygghet.</v>
<v n="43">De städer som utsågs var Beser på slätten i öknen för Rubens stam, Ramot i Gilead för Gads stam och Golan i Basan för Manasses stam.</v>
<v n="44" t="46">Här följer nu de lagar som Mose gav till Israels folk efter att de lämnat Egypten och hade slagit läger i närheten av staden Bet-Peor, öster om floden Jordan. Det var detta område som tidigare varit bebott av amoreerna under kung Sihon och vars huvudstad varit Hesbon. Sihon och hans folk besegrades av Mose och israeliterna.</v>
<v n="47">Israel intog hans land och även det som tillhörde kung Og i Basan, den andre av de två amoreiska kungarna öster om Jordan.</v>
<v n="48">Israel intog också hela området från Aroer, vid floden Arnons dal, till berget Sion, eller Hermon, som det ibland kallas,</v>
<v n="49">och hela Araba öster om floden Jordan till Salthavet, nedanför berget Pisgas sluttningar.</v>
</c>
<c n="5">
<v n="1">Mose kallade samman hela Israels folk och sa: "Lyssna nu mycket noga till alla de lagar, som Gud har gett er. Lär er dem och var angelägna att följa dem.</v>
<v n="2" t="3">Herren, vår Gud, ingick ett förbund med oss vid berget Horeb - inte med våra förfäder, utan med oss, som lever i dag!</v>
<v n="4">Han talade med oss ansikte mot ansikte från elden där vid berget.</v>
<v n="5">Jag stod där som en mellanhand mellan er och Herren, för ni var rädda för elden och gick inte upp till honom på berget. Han talade till mig, och jag meddelade sedan hans lagar till er. Så här sa han:</v>
<v n="6">'Jag är Herren, din Gud, som har lett dig ut ur slaveriet i Egypten.</v>
<v n="7">Du ska aldrig tillbe någon annan Gud än mig.</v>
<v n="8">Gör aldrig avgudar åt dig, och tillbe inga avbildningar, varken av fåglar, fiskar eller andra djur.</v>
<v n="9" t="10">Du ska inte böja dig inför något sådant eller tillbe det, för jag är Herren, din Gud. Jag är en svartsjuk Gud, och jag kommer att sända förbannelse för fädernas synder ända ned till tredje och fjärde generationen bland dem som hatar mig. Men jag kommer att bevisa barmhärtighet till tusen generationer bland dem som älskar mig och håller mina bud.</v>
<v n="11">Du får inte missbruka Herrens, din Guds, namn. Det kan jag inte acceptera.</v>
<v n="12">Håll sabbaten helig. Det är mitt bud.</v>
<v n="13">Arbeta de övriga dagarna,</v>
<v n="14">men den sjunde dagen är Herrens, din Guds, sabbat. Inget arbete får utföras på den dagen, varken av dig eller av dem som bor i ditt hus, dina söner, döttrar, tjänare, oxar, åsnor eller din boskap. Utlänningar som bor hos dig ska också vila den dagen, ja, alla ska vila, precis som du.</v>
<v n="15">Varför ska du då hålla sabbaten? Jo, det är för att ni som slavar alltid tvingades arbeta i Egypten. Kom ihåg att Herren, er Gud, ledde er ut ur detta genom väldiga under.</v>
<v n="16">Hedra din far och din mor, så som Herren har befallt dig. Om du gör det, ska du få ett långt och lyckligt liv i det land som han ger dig.</v>
<v n="17">Du ska inte döda.</v>
<v n="18">Du ska inte begå äktenskapsbrott.</v>
<v n="19">Du ska inte stjäla.</v>
<v n="20">Du ska inte ljuga eller vittna falskt mot din medmänniska.</v>
<v n="21">Du får inte brinna av begär till en annan mans hustru och inte heller avundas honom för hans hem, egendom, tjänare, oxar, åsnor eller något annat som tillhör honom.'</v>
<v n="22">Herren gav dessa bud till var och en av er. Han gav dem ur elden och ur molnet och ur det djupa mörkret på berget Sinai. Dessa var de enda bud han gav er vid det tillfället, och han skrev ner dem på två stentavlor och gav dem åt mig.</v>
<v n="23">Men när ni hörde den starka rösten som kom ur mörkret och såg den väldiga elden uppe på berget, kom alla era stamledare till mig</v>
<v n="24">och sa: 'I dag har Herren, vår Gud, visat oss sin härlighet och makt. Vi har till och med hört hans röst inifrån elden. Nu vet vi att en människa kan tala med Gud och få leva,</v>
<v n="25">men vi kommer nog att dö om han talar till oss igen.</v>
<v n="26" t="27">Denna fruktansvärda eld kommer att sluka oss. Var finns den människa som kan höra Guds röst, som vi har gjort, inifrån elden och leva? Men gå du och lyssna till vad Gud säger och kom sedan och berätta det för oss. Vi ska lyssna och lyda.'</v>
<v n="28">Herren gick med på ert önskemål och sa till mig: 'Jag har hört vad folket sa till dig, och jag går med på det.</v>
<v n="29">Tänk om de alltid kunde vara inställda på att lyda mina bud! Då skulle allt gå väl för dem och deras barn i framtiden, generationerna igenom!</v>
<v n="30">Gå och säg till dem att återvända till sina tält.</v>
<v n="31">Sedan kan du komma tillbaka och ställa dig här bredvid mig, så ska jag ge dig alla mina bud, och du ska undervisa folket. De kommer sedan att följa mina bud i det land som jag ger dem.'</v>
<v n="32">Då sa Mose till folket: "Ni måste följa alla de bud som Herren, er Gud, har gett er, och hans stadgar in i minsta detalj, och vandra den väg han har stakat ut åt er.</v>
<v n="33">Då kommer ni att få leva ett långt och lyckligt liv i det land ni nu ska ta i besittning.</v>
</c>
<c n="6">
<v n="1">Herren, er Gud, sa till mig att ge er dessa bud, som ni sedan måste följa i det land som ni ska inta på andra sidan floden.</v>
<v n="2">Avsikten med dem är att få er, era barn och barnbarn att respektera Herren, er Gud, och att följa alla de föreskrifter han har gett er under hela ert liv. Om ni gör det, kommer ni att leva länge.</v>
<v n="3">Därför, Israels folk, ska ni lyssna mycket noga till alla bud och vara angelägna om att följa dem, så att allt går bra för er och så att ni får många barn. Om ni lyder dessa befallningar, kommer ni att bli ett stort folk i ett härligt land som flyter av mjölk och honung, precis som era förfäders Gud har lovat er.</v>
<v n="4">Lyssna, Israel: Herren är vår Gud. Bara Herren!</v>
<v n="5">Du måste älska honom av hela ditt hjärta, av hela din själ och av hela din kraft.</v>
<v n="6">Du måste jämt och ständigt tänka på de bud som jag ger dig i dag.</v>
<v n="7">Du måste lära dina barn dem och tala om dem både när du är hemma eller ute på vandring. Tala om dem när du går och lägger dig, och tala om dem det första du gör på morgonen.</v>
<v n="8">Bind fast dem på ditt finger, bär dem på din panna</v>
<v n="9">och skriv dem på dörrkarmarna till ditt hus och på dina portar!</v>
<v n="10" t="12">När Herren, din Gud har lett dig in i landet som han lovade dina förfäder Abraham, Isak och Jakob, och när han har gett dig stora städer som är fulla av rikedomar, städer som du inte har byggt, brunnar som du inte har grävt och vingårdar och olivträd som du inte har planterat, och när du har ätit dig mätt, se då till att du inte glömmer Herren, som ledde dig ut ur slaveriet i Egypten.</v>
<v n="13">Du ska alltid tjäna Herren, din Gud, och frukta honom, och det är bara i hans namn du får bekräfta dina löften.</v>
<v n="14">Du ska inte tillbe grannfolkens gudar,</v>
<v n="15">för Herren, din Gud, som bor bland er, är en svartsjuk Gud, och hans vrede kan mycket snabbt väckas mot er och utplåna er från jordens yta.</v>
<v n="16">Fresta inte hans tålamod, som du gjorde när du klagade på honom i Massa.</v>
<v n="17">Du måste troget lyda honom i allt han befaller.</v>
<v n="18">Bara då gör du det som är rätt och riktigt i hans ögon. Om du lyder honom, kommer allt att gå dig väl i händer, och du ska kunna tåga in och ta det land i besittning, som Herren lovade dina förfäder.</v>
<v n="19">Du kommer då också att med Herrens hjälp kunna driva ut alla fiender.</v>
<v n="20">När din son i framtiden frågar dig: 'Vad är meningen med alla de här lagarna, som Herren, vår Gud, har gett oss?'</v>
<v n="21">ska du berätta för honom och säga: 'Vi var Faraos slavar i Egypten, och Herren ledde oss ut ur Egypten med väldig makt</v>
<v n="22">och genom att göra stora och fruktansvärda tecken och under mot Egypten och Farao och allt hans folk. Vi såg alltsammans med våra egna ögon.</v>
<v n="23">Han ledde oss ut ur Egypten för att han skulle kunna ge oss det land som han hade lovat våra förfäder,</v>
<v n="24">och han har gett oss befallning att följa alla hans lagar och respektera honom, så att han ska kunna bevara oss vid liv, som han gjort hittills.</v>
<v n="25">Och det kommer alltid att gå bra för oss när vi lyder Herrens, vår Guds, lagar.'</v>
</c>
<c n="7">
<v n="1">När Herren nu snart leder er in i det utlovade landet, ska han förgöra sju folk, som alla är större och mäktigare än ni: hetiterna, girgaseerna, amoreerna, kananeerna, perisseerna, hiveerna och jebuseerna.</v>
<v n="2">När Herren, er Gud, överlämnar dem åt er för att förgöras, måste ni göra det utan förbarmande. Gör inte några överenskommelser med dem och visa dem ingen barmhärtighet, utan utplåna dem fullständigt.</v>
<v n="3">Gift er inte med dem. Låt inte era söner eller döttrar gifta sig med deras söner och döttrar.</v>
<v n="4">Resultatet blir då att de unga bland er snart börjar tillbe deras gudar. Herrens vrede kommer då att upptändas mot er, så att han också utplånar er.</v>
<v n="5">Ni ska riva deras hedniska altaren och slå sönder deras obelisker, hugga ner deras avbilder och bränna upp deras avgudar,</v>
<v n="6">för ni är ett heligt folk, avskilda åt Herren, er Gud. Han har utvalt er bland alla andra folk på jordens yta till att vara hans eget folk.</v>
<v n="7">Han utvalde inte er och slösade sin kärlek på er därför att ni var ett stort folk, för ni var ju verkligen inte många!</v>
<v n="8">Men Herren älskade er, och han ville hålla sitt löfte till era förfäder. Det var därför han ledde er ut ur slaveriet i Egypten med sådan väldig makt och med sådana stora under.</v>
<v n="9">Ni bör alltså förstå att Herren, er Gud, är en trofast Gud, som håller sina löften i tusen generationer och alltid älskar dem som älskar honom och lyder hans befallningar.</v>
<v n="10">Men de som hatar honom ska bli straffade offentligt och utplånas. Han ska själv ta itu med dem.</v>
<v n="11">Lyd därför alla de bud jag ger er i dag.</v>
<v n="12">På grund av er lydnad ska Herren, er Gud, hålla sin del av det förbund, som han i sin stora kärlek upprättade med era förfäder.</v>
<v n="13">Han ska älska och välsigna er och göra er till ett stort folk. Han ska göra både er och er boskap och era åkrar fruktsamma, så att ni kan få stora skördar av säd, druvor och oliver och stora boskapshjordar, när ni går in i landet som han lovade era förfäder att han skulle ge er.</v>
<v n="14">Ni ska bli mer välsignade än alla andra folk på hela jorden. Ingen av er ska vara ofruktsam, vare sig man eller kvinna, och inte heller ska boskapen vara det.</v>
<v n="15">Herren ska hålla er friska och inte låta er drabbas av någon av de sjukdomar som ni så väl kommer ihåg från Egypten. Han ska ge dem till era fiender!</v>
<v n="16">Du måste förgöra alla folk som Herren, din Gud, ger dig makten över. Visa ingen barmhärtighet mot dem och tillbe inte deras gudar! Gå inte i den fällan!</v>
<v n="17">Kanske du tänker för dig själv: 'Hur ska vi någonsin kunna besegra de här folken, som är så mycket mäktigare än vad vi är?'</v>
<v n="18">Men var inte rädd för dem! Kom bara ihåg vad Herren, din Gud, gjorde med Farao och med hela Egypten.</v>
<v n="19">Kommer du ihåg den förskräckelse Herren sände över dem, alla oerhörda under och tecken och den kraft som den Allsmäktige visade när han ledde er ut ur Egypten? Dina föräldrar såg allt detta med sina egna ögon. Ja, Herren, din Gud, kommer att använda samma styrka mot det folk du nu är rädd för.</v>
<v n="20">Dessutom kommer Herren, din Gud, att sända getingar att driva ut dem som gömmer sig för dig!</v>
<v n="21">Nej, var inte rädd för dessa folk, för Herren, din Gud, är ibland er, och han är en stor och fruktansvärd Gud.</v>
<v n="22">Herren ska undan för undan jaga ut dessa folk. Du ska inte kunna förgöra dem med en gång, för att inte de vilda djuren ska föröka sig alltför snabbt och bli farliga för er.</v>
<v n="23">Herren ska ge dem åt dig efterhand, och du ska anfalla dem och förgöra dem.</v>
<v n="24">Han kommer att överlämna deras kungar i dina händer, och du ska utplåna deras namn så att ingen på hela jorden minns dem. Ingen ska kunna stå dig emot.</v>
<v n="25">Bränn upp deras avgudabilder, och rör inte guldet och silvret som de är gjorda av! Ta det inte, för då kommer det att bli en fälla för er, för Herren, er Gud, ser med avsky på allt detta.</v>
<v n="26">För inte in några avgudabilder i era hem för att tillbe dem, för då är domen fälld över er. Avsky allt detta, för det ska förstöras.</v>
</c>
<c n="8">
<v n="1">Ni måste hålla alla de bud som jag ger er i dag. Om ni gör det ska ni inte bara få leva, utan ni ska föröka er och lägga under er det land som Herren lovade era förfäder.</v>
<v n="2">Tänk på hur Herren ledde er genom öknen i fyrtio år, hur han förödmjukade och prövade er för att se hur ni skulle reagera och se om ni verkligen skulle lyda honom!</v>
<v n="3">Ja, han förödmjukade er genom att låta er gå hungriga, för att sedan mätta er med manna. Han gjorde detta för att lära er och era förfäder att inse att människan lever inte enbart av bröd utan av varje ord som kommer ur Herrens mun.</v>
<v n="4">Under dessa fyrtio år blev inte era kläder slitna, och era fötter fick inga blåsor eller svullnader.</v>
<v n="5">Ni måste förstå att Herren fostrar er som en man fostrar en kär son.</v>
<v n="6">Lyd Herrens, er Guds, lagar! Vandra på hans vägar och respektera honom,</v>
<v n="7">för Herren, er Gud, leder er in i ett gott land med bäckar, friska vattenkällor, dalar och höjder.</v>
<v n="8">Det är ett land där det finns vete och korn, druvor och fikon, granatäpplen, oliver och honung.</v>
<v n="9">Det är ett land där det finns gott om bröd och där ingenting saknas. Det är ett land där det finns järn i klipporna och koppar i bergen.</v>
<v n="10">När ni har mat i överflöd kommer ni att tacka Herren, er Gud, för det goda land som han har gett er.</v>
<v n="11">Men var försiktiga så att ni inte glömmer Herren, er Gud, och trotsar hans befallningar.</v>
<v n="12" t="13">När ni har blivit rika och fått det bra och har byggt fina hem att bo i, och när era hjordar har blivit stora och ert silver och guld förökats,</v>
<v n="14">då måste ni se till att ni inte blir högfärdiga och glömmer bort Herren, er Gud, som fört er ut ur slaveriet i Egypten.</v>
<v n="15">Se till att ni inte glömmer den Gud som ledde er genom den stora och fruktansvärda öknen med dess farliga ormar och skorpioner och brist på vatten. Han gav er vatten från klippan.</v>
<v n="16">Han mättade er med manna i öknen, en helt ny erfarenhet, för att ni skulle bli ödmjuka och er tro på honom skulle växa och han skulle kunna behandla er väl.</v>
<v n="17">Han såg till att ni aldrig skulle kunna tro att det var er egen kraft och styrka som gav er framgång.</v>
<v n="18">Kom alltid ihåg att det är Herren, er Gud, som ger er möjlighet att bli rika, och han gör det för att infria sitt löfte till era förfäder.</v>
<v n="19">Men om ni glömmer Herren, er Gud och i stället tillber andra gudar och gör det som är ont, kommer ni att utplånas,</v>
<v n="20">så som Herren har gjort med andra folk i det förflutna. Ni kommer att möta samma öde om ni inte lyder Herren, er Gud.</v>
</c>
<c n="9">
<v n="1" t="2">Lyssna till mig, Israel! I dag ska du gå över floden Jordan och fördriva folken på andra sidan. De är mycket större och mäktigare än du! De bor i städer med väldiga murar. Där finns också de välkända jättarna, anakiterna, som ingen kan stå emot.</v>
<v n="3">Men Herren, din Gud, ska gå före dig som en förtärande eld och förgöra dem, så att du snabbt ska kunna besegra dem och driva ut dem.</v>
<v n="4">När sedan Herren har gjort allt detta för dig, ska du inte säga: 'Herren hjälpte mig därför att jag är så rättfärdig!' Nej, det är på grund av de andra folkens ogudaktighet som han gör det.</v>
<v n="5">Det är inte alls för att du är ett så enastående folk, som Herren driver bort dem och sätter dig i deras ställe. Nej, det är för att de är så ogudaktiga och för att Gud vill uppfylla löftet till era förfäder, Abraham, Isak och Jakob.</v>
<v n="6">Jag säger det igen: Herren, din Gud, ger dig inte detta härliga land därför att du är god. Sanningen är att du är ett envist folk.</v>
<v n="7">Tänk på och glöm aldrig hur du många gånger har fått Herren, din Gud, att bli förargad i öknen, från den dag du lämnade Egypten till nu! Hela tiden har du varit upprorisk mot honom.</v>
<v n="8">Tänk på hur du gjorde honom rasande vid berget Horeb! Han var beredd att utplåna dig.</v>
<v n="9">När jag gick upp på berget för att ta emot stentavlorna där alla lagar och regler fanns nedtecknade, som rör det förbund som Herren upprättat med dig, blev jag kvar där i fyrtio dagar och fyrtio nätter. Jag varken åt eller drack under hela denna tid.</v>
<v n="10" t="11">Efter dessa fyrtio dygn gav Herren mig stentavlorna med de budord som ni själva hört honom ge er när ni hörde hans röst ur elden som täckte berget.</v>
<v n="12">Han sa åt mig att skynda mig ner från berget, därför att folket som jag hade lett ut ur Egypten hade orenat sig och redan vänt sig bort från Guds lagar och gjort sig en avgud av gjuten metall.</v>
<v n="13" t="14">'Lämna mig ifred nu, så att jag kan förgöra detta onda, envisa folk!' sa Herren till mig. 'Jag ska utplåna dess namn, och sedan ska jag göra ett mäktigt folk av dig, större än de skulle ha blivit.'</v>
<v n="15">Jag gick ner från berget medan det var höljt i eld. De båda tavlorna med budorden höll jag i mina händer.</v>
<v n="16">När jag kom ner fick jag se den kalv som ni hade gjort i er fruktansvärda synd mot Herren, er Gud. Tänk så snabbt ni vände er bort från honom!</v>
<v n="17">Jag lyfte tavlorna högt över huvudet och krossade dem mot marken! Ja, jag slog sönder dem framför ögonen på er!</v>
<v n="18">Sedan låg jag inför Herrens ansikte i ytterligare fyrtio dagar och nätter, utan bröd eller vatten, för ni hade gjort det Herren hatade mest av allt och på så sätt orsakat hans vrede.</v>
<v n="19">Jag var fruktansvärt rädd för er skull. Herren var beredd att förgöra er, men han lyssnade på mig också den gången.</v>
<v n="20">Aron var i stor fara, därför att Herren var arg på honom. Men jag bad för honom, och Herren skonade honom.</v>
<v n="21">Jag tog er synd, kalven ni hade gjort, och brände upp den och krossade den till fint damm och kastade detta i det vatten som rann ner från berget.</v>
<v n="22">I Tabeera och i Massa och likaså i Kibrot-Hattaava, hände samma sak. Herren blev rasande på er.</v>
<v n="23">Och när Herren vid Kades-Barnea sa till er att gå in i landet, som han hade gett er, satte ni er på tvären och ville inte tro att han skulle hjälpa er. Ni vägrade att lyda honom.</v>
<v n="24">Ja, ni har satt er upp mot Herren från första dagen jag lärde känna er.</v>
<v n="25">Det var därför jag låg där inför honom i fyrtio dagar och nätter, när han var beredd att förgöra er.</v>
<v n="26">Jag bad honom att inte utplåna sitt eget folk. Jag sa: 'Det är ditt arv, som räddats från Egypten genom din väldiga makt och underbara styrka.</v>
<v n="27">Kom ihåg dina löften till dina tjänare Abraham, Isak och Jakob! Ha överseende med detta hårda folks ondska och synd,</v>
<v n="28">för om du utrotar dem kommer egyptierna att säga att det hände därför att Herren inte kunde leda dem in i landet som han hade lovat dem, eller att han utrotat dem därför att han hatade dem och att han ledde ut dem i öknen för att döda dem.</v>
<v n="29">Herre, de är ju ditt folk, ditt arv, som du har lett ut ur Egypten genom din väldiga makt och starka arm.'</v>
</c>
<c n="10">
<v n="1">Då sa Herren till mig att hugga ut två nya stentavlor, likadana som de förra, och att sedan vända tillbaka till honom på berget. Jag skulle också tillverka en ark av trä att förvara dem i.</v>
<v n="2">Han skulle skriva ner samma budord på tavlorna som stått på dem jag hade slagit sönder, och sedan skulle jag lägga dem i arken.</v>
<v n="3">Jag gjorde därför en ark av akacieträ och högg ut två stentavlor, som var likadana som de första två, och tog dem med upp till Gud på berget.</v>
<v n="4">Han skrev på nytt ner de tio budorden och överlämnade tavlorna till mig med samma budord som han gett er inifrån elden tidigare.</v>
<v n="5">Sedan kom jag ner igen och lade tavlorna i arken. Där finns de fortfarande, alldeles som Herren har befallt.</v>
<v n="6">(Israels folk färdades sedan från Beerot-Jaakan till Mosera, där Aron dog och begravdes. Hans son Eleasar blev näste präst.</v>
<v n="7">Sedan färdades de till Gudgoda och därifrån till Jotbata, ett land där floderna hade rikligt med vatten.</v>
<v n="8">Det var där Herren avskilde Levi stam att bära arken med Herrens tio budord och att stå framför Herren och tjäna honom och välsigna hans namn, precis som de gör än i dag.</v>
<v n="9">Det är därför som Levi stam inte har ett eget område i det utlovade landet som de andra stammarna. Herren hade låtit dem förstå att han själv skulle vara deras arv.)</v>
<v n="10">Jag stannade alltså på berget inför Herren i fyrtio dagar och fyrtio nätter, precis som jag hade gjort första gången, och Herren lyssnade på nytt till min vädjan att skona er.</v>
<v n="11">Men han sa till mig: 'Gå! Led folket till det land som jag har lovat dess förfäder så att de kan ta det i besittning.'</v>
<v n="12" t="13">Och nu, Israel, vad kräver Herren, din Gud, av dig mer än att du lyssnar mycket noga till allt han säger till dig. Du ska lyda de bud jag ger dig från honom i dag och älska honom och tillbe honom av allt ditt hjärta och av all din själ?</v>
<v n="14">Jorden och himlen tillhör Herren, din Gud.</v>
<v n="15">Ändå kunde han glädja sig över dina förfäder. Han älskade dem så mycket att han utvalde er, deras barn, före alla andra folk, och detta gäller även den dag som idag är.</v>
<v n="16">Rena därför era syndiga hjärtan och sluta upp med er envisa hårdhet.</v>
<v n="17">Herren, er Gud, är gudars Gud och herrars Herre. Han är den store och mäktige Guden, förskräckelsens Gud, som inte har anseende till personen och inte tar mutor.</v>
<v n="18">Han ger rättvisa åt faderlösa och änkor. Han har omsorg om främlingar och ger dem mat och kläder.</v>
<v n="19">Ni ska också älska dem som är främlingar bland er, för ni har själva varit främlingar i Egypten.</v>
<v n="20">Ni måste respektera Herren, er Gud, tillbe honom, hålla fast vid honom och avlägga eder bara vid hans namn.</v>
<v n="21">Han är er lovsång, och han är er Gud, som har gjort underbara ting inför era ögon.</v>
<v n="22">När era förfäder vandrade ner till Egypten var de bara sjuttio stycken, men nu har Herren, er Gud gjort er lika många som stjärnorna på himlen!</v>
</c>
<c n="11">
<v n="1">Ni ska älska Herren, er Gud, och alltid hålla alla hans befallningar, lagar och bud.</v>
<v n="2">Tänk på att era barn aldrig har sett Herrens straffdomar eller hans storhet och väldiga makt.</v>
<v n="3">De såg aldrig undren han gjorde i Egypten mot Farao och hela hans land.</v>
<v n="4">De såg aldrig vad han gjorde med den egyptiska armén och dess hästar och vagnar när han dränkte alla i Röda havet under jakten på er, eller hur Herren gjorde så att den intill denna dag inte kunnat skada er.</v>
<v n="5">De såg inte hur Herren tog hand om er hela tiden under de år ni vandrade i öknen, innan ni kom hit.</v>
<v n="6">Era barn var inte med när Datan och Abiram, Eliabs söner och ättlingar till Ruben, syndade och jorden öppnade sig och uppslukade dem med familjer och tält och allt de ägde, medan hela Israel såg på!</v>
<v n="7">Men ni som är vuxna har sett dessa väldiga under!</v>
<v n="8">Därför bör ni mycket noga följa alla de bud som jag ger er i dag, så att ni får styrka att gå över Jordan och inta landet, som ligger alldeles framför er.</v>
<v n="9">Om ni håller buden, kommer ni att leva länge i det land, som Herren lovade era förfäder och åt er som deras ättlingar. Det är ett underbart land som flyter av mjölk och honung!</v>
<v n="10">Det land som ni nu ska ta i besittning är inte som Egypten, där det är nödvändigt med bevattning.</v>
<v n="11">Det är ett land med höjder och dalar och tillräckligt med regn,</v>
<v n="12">ett land som Herren själv vårdar sig om! Han följer det med sin blick dag efter dag.</v>
<v n="13">Och om ni mycket noga följer alla hans bud, som jag ger er i dag, och om ni älskar Herren, er Gud, av hela ert hjärta och hela er själ och tillber honom,</v>
<v n="14">ska han också i fortsättningen låta regnet komma i rätt tid, både det tidiga och det sena regnet, så att landet kan bära underbara skördar av säd, vin och olivolja.</v>
<v n="15">Han kommer att ge er saftiga betesmarker för boskapen, och ni själva ska också få äta er mätta.</v>
<v n="16">Vänd er inte bort från Gud genom att tillbe avgudar.</v>
<v n="17">Den som gör det uppväcker Herrens fruktansvärda vrede, och han kommer då att stänga till himlen så att det inte regnar och inte blir någon skörd. Ni kommer att mycket snart bli utrotade från detta goda land, som Herren har gett er.</v>
<v n="18">Var därför mycket noga med att bevara de här buden i era hjärtan. Bind dem runt ert finger och fäst dem på er panna som påminnelse!</v>
<v n="19">Lär era barn dem! Tala om dem där hemma, när ni är på vandring, när ni går till sängs och när ni stiger upp.</v>
<v n="20">Skriv dem på dörrarna till era hus och på portarna,</v>
<v n="21">så att ni och era barn får leva länge i landet som Herren har lovat er, ja, lika länge som det finns en himmel som välver sig över jorden.</v>
<v n="22">Om ni håller alla de bud som jag ger er, att älska Herren, er Gud, att vandra på hans vägar och att hålla er till honom,</v>
<v n="23">då ska Herren fördriva alla de folk som bor i ert land, hur mycket större och mäktigare de än är.</v>
<v n="24">Varje plats där ni sätter er fot ska tillhöra er. Era gränser ska sträcka sig från södra Negev till Libanon och från floden Eufrat till Medelhavet.</v>
<v n="25">Ingen ska kunna stå er emot, för Herren, er Gud, ska sända bävan och förskräckelse före er vart ni än går, precis som han har lovat.</v>
<v n="26">I dag ger jag er tillfälle att välja mellan Guds välsignelse och Guds förbannelse!</v>
<v n="27">Det blir välsignelse om ni följer Herrens, er Guds, bud, som jag ger er i dag,</v>
<v n="28">och förbannelse om ni vägrar att följa dem och i stället tillber andra folks avgudar.</v>
<v n="29">När Herren, er Gud, leder er in i landet för att ni ska ta det i besittning, så ska ni uttala välsignelser från berget Gerissim och förbannelser från berget Ebal!</v>
<v n="30">Som ni vet ligger Gerissim och Ebal väster om floden Jordan, där kananeerna bor, i ödemarken nära Gilgal och Mores ekar.</v>
<v n="31">Det är snart dags för er att gå över Jordan och bosätta er i landet som Herren ger er.</v>
<v n="32">Men ni måste lyda alla de lagar som jag ger er i dag.</v>
</c>
<c n="12">
<v n="1">Det här är de lagar och påbud som ni måste lyda, när ni kommer in i landet som Herren, era förfäders Gud, har gett er för alltid:</v>
<v n="2">Förstör alla hednaaltaren, var ni än finner dem, högt uppe bland bergen, på höjderna eller i skogen.</v>
<v n="3">Bryt ner dem och slå sönder obeliskerna, bränn upp avgudabilderna och hugg ner avgudarna av metall. Lämna ingenting kvar, som kan påminna er om dem!</v>
<v n="4" t="5">Ni ska inte tillbe Herren som dessa hedningar gör när de offrar till sina gudar. I stället ska ni bygga en helgedom åt honom, på en plats som han själv kommer att välja åt sig.</v>
<v n="6">Där ska ni bära fram era brännoffer och andra offer inför Herren, tionde, viftoffer, löftesoffer, frivilliga offer och de förstfödda djuren från era hjordar.</v>
<v n="7">Där ska ni och era familjer fira högtid inför Herren, er Gud, och glädjas åt allt han har gjort för er.</v>
<v n="8" t="9">Ni ska då inte längre göra som ni gör i dag, förrän ni har nått den viloplats som Herren vill ge er. Nu gör var och en vad han anser vara rätt.</v>
<v n="10">Men när ni går över floden Jordan och bosätter er i det utlovade landet och Herren ger er vila och bevarar er från alla era fiender,</v>
<v n="11">då ska ni bära fram era brännoffer och andra offer till hans helgedom till den plats som han kommer att utse som sin.</v>
<v n="12">Där ska ni glädjas inför Herren med era söner och döttrar och tjänare och med leviterna som inte har egen mark.</v>
<v n="13">Ni ska inte offra era brännoffer var som helst,</v>
<v n="14">utan bara på den plats som Herren bestämmer. Han kommer att utse en plats på ett område, som tillhör en av stammarna. Det är bara där som ni ska offra.</v>
<v n="15">Men de djur vars kött ni ska äta kan slaktas var som helst, som om det gällde gasell eller hjort. Ät så mycket kött ni vill, för Herren ska välsigna er med sådant. De som är orena kan också äta av det.</v>
<v n="16">Det enda ni måste tänka på är att inte äta blodet. Häll ut det på marken som vatten.</v>
<v n="17">Men inget av det ni offrar får ätas hemma, vare sig tiondet av säd, nytt vin eller olivolja, inte det förstfödda från era hjordar eller något ni har lovat att ge Herren, och inte heller era frivilliga offer eller viftoffer.</v>
<v n="18">Allt detta ska ni, era barn och leviterna äta inför Herren, er Gud, på den plats han väljer åt sig. Gläd er inför Herren, er Gud, i allt vad ni gör!</v>
<v n="19">Men se till att ni inte glömmer bort leviterna! Dela med er till dem så länge ni lever i landet.</v>
<v n="20" t="23">Om den plats Herren väljer som sin kommer att ligga alltför långt bort från er boplats när Herren har utvidgat era gränser, kan ni slakta de djur ni ska äta där ni bor. Ät dem som ni äter gasell och hjort. Även de som inte är rena kan äta dem. Det enda förbehållet är att ni aldrig får äta blodet, för livet är i blodet och ni ska inte äta livet med köttet.</v>
<v n="24" t="25">Häll ut blodet på marken. Om ni gör det, kommer allt att gå väl för er och era barn.</v>
<v n="26" t="27">Det är bara era gåvor till Herren och era löftesoffer och brännoffer som ska föras fram till den plats Herren valt som sin. Allt sådant måste offras på Herrens, er Guds, altare. Blodet ska ni hälla ut på altaret, men köttet får ni äta.</v>
<v n="28">Var noga med att följa alla dessa stadgar. Om ni gör det som är rätt i Herrens, er Guds, ögon kommer det alltid att gå väl för er och era barn.</v>
<v n="29">När han förgör folken i landet där ni kommer att bo,</v>
<v n="30">ska ni inte vara nyfikna på hur de tillber. Fråga inte: 'Hur tillber det här folket sina gudar?' för att sedan göra som de!</v>
<v n="31">Ni får inte förolämpa Herren, er Gud, på det sättet. Dessa folk har gjort fruktansvärda saker, som han avskyr. Allt har de gjort i sina religioners namn. De har till och med bränt sina söner och döttrar som offer till sina gudar.</v>
<v n="32">Lyd alla de bud jag ger er! Lägg inte till något och dra inte heller bort något från dem.</v>
</c>
<c n="13">
<v n="1">Om en profet framträder bland er, eller någon som tyder drömmar</v>
<v n="2">och profeterar om tecken och under, ska ni vara försiktiga. Även om hans förutsägelser slår in, men han säger: 'Kom, så tillber vi de andra folkens gudar',</v>
<v n="3">ska ni inte lyssna till honom. Det är Herren som prövar er, för att se om ni verkligen älskar honom av hela ert hjärta och hela er själ.</v>
<v n="4">Ni får aldrig tillbe någon annan Gud än Herren. Följ hans bud och håll fast vid honom.</v>
<v n="5">Men den som försökt förleda er måste dö, för han har försökt få er att göra uppror mot Herren, er Gud, som ledde er ut ur slaveriet i Egypten. Genom att döda honom skiljer ni er från det onda.</v>
<v n="6" t="7">Inte ens om din bror, din son, din dotter, din älskade hustru eller närmaste vän viskar till dig att du ska följa med och tillbe dessa främmande gudar,</v>
<v n="8">får du lyssna eller visa förbarmande. Låt rättvisan ha sin gång! Dölj inte ett så fruktansvärt tilltag.</v>
<v n="9">Avrätta honom! Din hand ska vara den första att lyftas för att döda, och sedan ska alla andra följa ditt exempel.</v>
<v n="10">Stena honom till döds! Han har försökt att dra dig bort från Herren, din Gud, som ledde dig ut ur slaveriet i Egypten.</v>
<v n="11">Hela Israel ska höra om hans avskyvärda brott och frukta för att göra något liknande igen.</v>
<v n="12" t="14">Om ni får höra att det i någon av era städer ryktas att några har lyckats förleda folket att tillbe främmande avgudar, ska ni först noga undersöka om ryktet är sant. Om ni upptäcker att det faktiskt är så,</v>
<v n="15">ska ni genast ingripa mot den staden och förgöra alla dess invånare med svärd och till och med all boskap.</v>
<v n="16">Ni ska stapla upp allt byte mitt på torget och bränna upp det och hela staden som ett brännoffer till Herren, er Gud. Den staden ska för alltid ligga i ruiner och får aldrig byggas upp igen.</v>
<v n="17">Inget av bytet får finnas kvar bland er! Bara då kan Herrens vrede upphöra. Han kommer att vara barmhärtig mot er och ha medlidande med er och göra er till ett mäktigt folk, som han lovade era förfäder,</v>
<v n="18">därför att ni håller hans bud, som jag ger er i dag, och gör det som är rätt i Herrens ögon.</v>
</c>
<c n="14">
<v n="1">Eftersom ni är Guds folk ska ni inte rista några märken på er, som hedningarna gör när de tillber sina gudar, eller raka främre delen av huvudet när ni har sorg.</v>
<v n="2">Ni tillhör Herren och endast Herren, er Gud. Han har utvalt er till att vara hans egendom, mer än något annat folk på jorden.</v>
<v n="3" t="5">Ni får inte äta av något som jag har förklarat vara orent. Av dessa djur får ni däremot äta:Nötkreatur, får och getter, hjort, gasell, råbock, vildget, stenbock, antilop och bergsfår.</v>
<v n="6">De djur som både har klövar och idisslar får ni äta, men inga andra.</v>
<v n="7">Därför ska ni inte äta kamel, hare eller kanin. De idisslar, men har inte klövar.</v>
<v n="8">Svin är också orena, för även om de har klövar, idisslar de inte. Ni ska inte ens röra vid de döda kropparna av dessa djur.</v>
<v n="9">Av det som lever i vatten får ni bara äta det som har fenor och fjäll. Allt annat är orent för er.</v>
<v n="10" t="18">Fåglar kan ni äta med undantag av följande arter: Örn, lammgam, fiskgjuse, vråk, falk av alla arter, korp av alla arter, struts, nattskärra, fiskmås, hök av alla arter, uggla, uv, tinsemetfågel, pelikan, asgam, dykfågel, häger, regnpipare av alla arter, härfågel och fladdermus.</v>
<v n="19" t="20">Med vissa undantag är bevingade insekter orena och får inte ätas.</v>
<v n="21">Ät ingenting som har självdött. Men en utlänning bland er kan äta det. Ni kan ge det eller sälja det till honom, men själva får ni inte äta det, för ni är heliga inför Herren, er Gud.Ni ska inte koka en killing i dess moders mjölk.</v>
<v n="22">Varje år ska ni ge tionde av all er skörd.</v>
<v n="23">Bär fram ert tionde inför Herren, er Gud, och ät det på den plats som han utväljer som sin helgedom. Detta gäller tiondet av säden, det nya vinet, olivoljan och det förstfödda från era hjordar. Avsikten med tiondet är att ni ska lära er att alltid sätta Gud främst i era liv.</v>
<v n="24">Om den plats Herren utser som sin helgedom ligger så långt borta att det blir besvärligt att bära tiondet dit,</v>
<v n="25">kan ni sälja tiondet av er säd och er hjord och ta med pengarna till Herrens helgedom.</v>
<v n="26">När ni kommer fram, ska ni använda pengarna till att köpa mat, till exempel en ko, ett får, lite vin eller starka drycker och ordna en fest inför Herren, er Gud, och glädjas med era familjer.</v>
<v n="27">Glöm inte att dela er inkomst med leviterna i samhället, för de har ingen egendom och ingen egen skörd att bära fram.</v>
<v n="28">Vart tredje år ska ni lagra hela ert tionde i staden där ni bor:</v>
<v n="29">Ge av det till leviterna, som inte har något arv bland er, till främlingar, änkor och föräldralösa i er stad, så att de kan äta och bli mätta. Då kommer Herren, er Gud, att välsigna er och ert arbete.</v>
</c>
<c n="15">
<v n="1">Vid slutet av vart sjunde år ska alla skulder efterskänkas.</v>
<v n="2">Varje långivare ska skriva av fordringar på israeliter, för Herren har befriat från skuld.</v>
<v n="3">Detta gäller dock inte främlingar.</v>
<v n="4" t="5">Ingen ska behöva vara fattig. Om ni följer Herrens bud, ska han välsigna er rikligen i det land han ger er. Den enda förutsättningen för hans välsignelse är att ni mycket noga tar vara på alla de Herrens bud, som jag i dag ger er.</v>
<v n="6">Han kommer att välsigna er, som han har lovat. Ni ska låna ut pengar till många folk, men själva kommer ni aldrig att vara i behov av lån. Ni ska regera över många folk, men ingen ska härska över er.</v>
<v n="7">Men om det finns någon bland er som är fattig när ni kommer in i det land som Herren ska ge er, får ni inte stänga dörren för honom.</v>
<v n="8">Låt honom låna vad han behöver.</v>
<v n="9">Se till att ni inte vägrar att låna ut pengar bara för att friåret närmar sig! Om ni vägrar att bevilja lån och den som är i behov av lånet ropar ut sin nöd för Herren, kommer det att tillräknas er som synd.</v>
<v n="10">Ni måste låna honom vad han behöver utan att klaga, för om ni lånar ut pengar i ett sådant fall, kommer Herren att välsigna er i allt vad ni gör.</v>
<v n="11">Det kommer alltid att finnas sådana som är fattiga bland er. Det är därför som det här budet är nödvändigt. Ni måste frivilligt låna ut pengar till dem.</v>
<v n="12">Om en israelit, man eller kvinna, har sålt sig som slav till dig, måste du frige en sådan vid slutet av det sjätte året</v>
<v n="13">och du får inte skicka i väg slaven tomhänt.</v>
<v n="14">Ge honom en ordentlig avskedsgåva från din hjord, din olivpress och din vinpress. Dela med dig åt honom i förhållande till hur Herren din Gud, har välsignat dig.</v>
<v n="15">Kom ihåg att ni var slavar i Egypten och att Herren, er Gud, räddade er. Detta är anledningen till att jag ger dig detta bud.</v>
<v n="16">Men om denne slav inte vill lämna dig och säger att han älskar dig och din familj och trivs bra i ditt hus,</v>
<v n="17">då ska du ta en syl och genomborra hans örsnibb mot dörrposten. Detta är tecknet på att han är din för alltid. På samma sätt ska du göra med en kvinnlig slav.</v>
<v n="18">Beklaga dig aldrig om du måste frige en slav! Tänk i stället på att han under dessa sex år har kostat dig mindre än hälften av vad det skulle ha kostat att ha en anställd. Och Herren, din Gud, ska välsigna dig i allt vad du gör, därför att du friger honom.</v>
<v n="19">Allt förstfött av hankön från dina hjordar ska du avskilja åt Herren. Använd inte det förstfödda bland din boskap till arbete ute på åkrarna och klipp inte det förstfödda bland dina får och getter.</v>
<v n="20">I stället ska du och din familj varje år äta dessa djur inför Herren, din Gud, vid hans helgedom.</v>
<v n="21">Men om det förstfödda djuret inte är felfritt, utan är lamt eller blint eller har något annat fel, ska du inte offra det.</v>
<v n="22">Då ska du i stället använda det som mat hemma, till din familj. Alla, även den som för tillfället inte är ren, kan äta det, precis som han kan äta gasell eller hjort.</v>
<v n="23">Men ät inte blodet, utan häll ut det på marken som vatten.</v>
</c>
<c n="16">
<v n="1">Kom alltid ihåg att fira påsken i månaden Abib, för det var då som Herren, er Gud, ledde er ut ur Egypten om natten.</v>
<v n="2">Ert påskoffer ska vara antingen ett lamm eller ett nötkreatur och offras till Herren, er Gud, vid hans helgedom.</v>
<v n="3">Ät offret med bröd bakat utan jäst. Ät sådant bröd under sju dagar, som en påminnelse om det bröd ni åt när ni flydde från Egypten. Ja, detta ska påminna er om hur ni lämnade Egypten i sådan hast att brödet inte hann jäsa. Kom ihåg den dagen hela ert liv!</v>
<v n="4">Under sju dagar varje år ska det inte få finnas det minsta spår av jäst i era hem, och ingenting av påsklammet får lämnas kvar till följande dag.</v>
<v n="5">Påskmåltiden får inte ätas i era hem.</v>
<v n="6">Den måste ätas på den plats som Herren utser åt sig. Offra lammet där på årsdagens kväll i solnedgången.</v>
<v n="7">Stek lammet och ät upp det. Återvänd sedan till den boplats ni har under festligheterna.</v>
<v n="8">Under de kommande sex dagarna får ni inte äta bröd som innehåller jäst. Den sjunde dagen ska ni samlas inför Herren, er Gud, och då ska ni inte arbeta.</v>
<v n="9">Sju veckor efter skördens början</v>
<v n="10">ska ni till Herrens ära fira veckohögtiden. Då ska ni bära fram ett frivilligt offer. Storleken bestämmer ni i förhållande till den skörd ni fått.</v>
<v n="11">Glöm inte att låta leviter, främlingar, änkor och föräldralösa delta. Inbjud dem att vara med er när högtiden firas vid helgedomen.</v>
<v n="12">Kom ihåg att ni själva har varit slavar i Egypten. Därför ska ni vara noga med att följa det här budet.</v>
<v n="13">Lövhyddohögtiden, ska firas i sju dagar vid slutet av skördetiden, när säden är tröskad och druvorna pressade.</v>
<v n="14">Den är en glädjefest att fira tillsammans med familjen och tjänarna. Glöm inte heller leviterna, främlingarna, de föräldralösa och änkorna, som finns i er stad.</v>
<v n="15">Denna högtid ska firas på den plats som Herren utser åt sig. Det är en tacksägelsehögtid till Herrens ära för att han har gett er en god skörd och välsignat er på så många andra sätt. Det ska vara en glädjefest.</v>
<v n="16">Varje man i Israel ska komma inför Herren vid helgedomen tre gånger om året, nämligen vid det osyrade brödets högtid, veckohögtiden och lövhyddohögtiden.Ingen får komma tomhänt.</v>
<v n="17">Ge i förhållande till hur Herren har välsignat dig.</v>
<v n="18">Utse domare och tjänstemän i alla städer som Herren, er Gud, ger er. De ska döma rättvist.</v>
<v n="19">Tumma inte på rättvisan till förmån för en rik, och ta aldrig emot mutor. Mutor förblindar nämligen den visaste och får honom att fatta felaktiga beslut.</v>
<v n="20">Rättvisa måste råda för att ni ska få framgång i det land som Herren, er Gud, ger er.</v>
<v n="21">Under inga förhållanden får ni sätta upp skamliga avgudabilder vid sidan av Herrens, er Guds, altare.</v>
<v n="22">Och res aldrig heliga stenar, för sådana avskyr Herren.</v>
</c>
<c n="17">
<v n="1">Offra aldrig ett sjukt eller skadat djur till Herren, din Gud! Han avskyr sådana gåvor!</v>
<v n="2" t="3">Om någon, vare sig det är man eller kvinna, någonstans i landet kränker förbundet med Gud genom att tillbe andra gudar, solen, månen eller stjärnorna,</v>
<v n="4">ska du först ta reda på om ryktet talar sant.</v>
<v n="5">Sedan ska mannen eller kvinnan föras ut utanför staden och stenas till döds.</v>
<v n="6">Men låt inte döda någon på grund av bara ett enda vittnesmål. Det måste finnas två eller tre vittnen.</v>
<v n="7">Vittnena ska kasta de första stenarna, och sedan ska hela folket förena sig med dem. På så sätt ska du skaffa bort all ondska från dig."</v>
<v n="8">Om du råkar ut för ett fall som är svårt att avgöra, ett mord, en stämning eller ett överfall, kan du ta det till Herrens, din Guds, helgedom,</v>
<v n="9">till prästerna och leviterna. Den domare som då är i tjänst ska fälla utslaget.</v>
<v n="10">Hans utslag kan inte överklagas utan måste följas till punkt och pricka,</v>
<v n="11">och efter den dom han utfärdar måste du handla.</v>
<v n="12">Den som vägrar att acceptera den dom som fastställts av domaren eller prästen som Gud tillsatt måste dö och utrotas ur Israel.</v>
<v n="13">Låt alla få reda på detta som ett varnande exempel.</v>
<v n="14">När du kommer in i det land som Herren, din Gud, ska ge dig och du har intagit det och börjar tänka: 'Vi borde ha en kung, som folken runt omkring oss,'</v>
<v n="15">bör du vara angelägen att välja den som Herren, din Gud, utser. Han måste vara israelit.</v>
<v n="16">Se till att han inte skaffar sig alltför många hästar eller skickar sina män till Egypten för att skaffa fler därifrån, för Herren har sagt till dig: 'Återvänd aldrig mer till Egypten!'</v>
<v n="17">Han får inte heller ta sig för många hustrur, så att hans hjärta vänder sig bort från Herren, och inte samla på sig en förmögenhet i silver och guld.</v>
<v n="18">När han blivit krönt och sitter på sin tron som kung, ska han på en egen bokrulle skriva av lagarna ur den bok som förvaras hos prästerna.</v>
<v n="19">Den ska sedan vara hans ständiga följeslagare. Varje dag ska han läsa ur den, så att han lär sig respektera Herren, sin Gud, genom att följa alla hans lagar.</v>
<v n="20">Detta regelbundna studium av lagarna ska hindra honom från att anse sig vara bättre än sina bröder och landsmän. Det kommer att bevara honom nära lagen och ge honom en lång och god regeringstid. Hans söner ska sedan efterträda honom på tronen.</v>
</c>
<c n="18">
<v n="1">Kom ihåg att prästerna och de övriga leviterna inte ska tilldelas landområden som de andra stammarna. De får sitt underhåll genom offren som förs fram till Herrens altare och genom andra offer som folket bär fram.</v>
<v n="2">De behöver inte ha egen mark, för Herren är deras egendom. Det är vad han har lovat dem.</v>
<v n="3">Bogen, käkarna och de inre delarna av alla nötkreatur och får, som bärs fram som offer, ska ges åt prästerna.</v>
<v n="4">Dessutom ska de få en del av den skörd som av tacksägelse bärs fram till Herren, det första av säden, av det nya vinet, av olivoljan och av den första ullen vid fårklippningen.</v>
<v n="5">Herren, din Gud, har nämligen bland Israels stammar utsett just Levi stam att tjäna inför Herren från generation till generation.</v>
<v n="6" t="7">En levit som flyttar från sin stad med avsikt att komma närmare helgedomen för att tjäna där i Herrens namn med de leviter som redan arbetar där</v>
<v n="8">ska få sin del av de olika offren, även om han har egna medel efter försäljningen av hemmet.</v>
<v n="9">När du kommer in i det utlovade landet, måste du vara noga med att inte ta efter de avskyvärda seder som råder bland de folk som nu bor där.</v>
<v n="10" t="11">Den israelit som till exempel bär fram sitt barn att brännas levande som offer till hedniska gudar ska dödas. Ingen israelit får ägna sig åt andebesvärjelse, spådom, magi, häxeri eller åt att uttala förbannelser över andra eller tjäna som medium och ha kontakt med de döda.</v>
<v n="12">Den som gör sådant väcker avsky och hat hos Herren. Det är därför att andra folk gör sådant som Herren, din Gud, fördriver dem.</v>
<v n="13">Du ska vara trogen i allt inför Herren, din Gud.</v>
<v n="14">Folken som bodde i landet före dig gjorde allt detta onda, men Herren, din Gud, kommer inte att tillåta att du gör det.</v>
<v n="15">I stället ska han uppväcka en profet åt dig, en som är lik mig, en israelit, en man som du kan lyssna till och som du måste lyda.</v>
<v n="16">Detta är vad du själv bad Gud om vid berget Horeb. Vid foten av berget bad du att du inte mer skulle behöva lyssna till Guds fruktansvärda röst eller se den hemska elden på berget och dö.</v>
<v n="17">Herren lät mig förstå vid detta tillfälle att ni resonerade klokt. Han sa:</v>
<v n="18">'Jag ska låta en profet komma bland dem, en israelit som du. Jag ska tala om för honom vad han ska säga, och han ska vara min talesman inför folket.</v>
<v n="19">Jag ska personligen ta itu med den som inte lyssnar till honom och inte tar vara på hans budskap från mig.</v>
<v n="20">Men den profet som talar i eget namn eller påstår att han förmedlar ett budskap från andra gudar ska dö.</v>
<v n="21">Om du är osäker på om det är en profetia från Herren eller inte</v>
<v n="22">kan du lätt ta reda på det. Om det som profeten sagt inte inträffar, är inte budskapet från Herren. Det är då hans egna ord, och då har du inget att vara rädd för.'</v>
</c>
<c n="19">
<v n="1">När Herren, din Gud, har utrotat folken i det land han ska ge dig, och när du slagit dig ner i deras städer och hus,</v>
<v n="2" t="3">ska du avskilja tre fristäder, så att den som genom en olyckshändelse råkar döda någon kan fly dit och vara trygg. Dela upp landet i tre områden med en av dessa städer i varje, och se till att vägarna dit är i gott skick.</v>
<v n="4">Här är ett exempel på avsikten med dessa städer:</v>
<v n="5">Om en man går till skogen för att hugga ved tillsammans med sin granne, och hans yxa lossnar från skaftet och dödar grannen, kan han fly till en av dessa städer och känna sig trygg.</v>
<v n="6" t="7">Ingen kan där ta hämnd på honom för den döde.Dessa städer måste vara spridda, så att alla har nära till någon av dem. Annars kan någon hinna hämnas och döda en oskyldig, fastän denne inte skulle ha dödats, eftersom han inte gjort något ont med avsikt.</v>
<v n="8">Om Herren utvidgar dina gränser, som han har lovat dina förfäder, och ger dig hela det område han har sagt,</v>
<v n="9">därför att du lyder alla de bud jag ger dig i dag att älska Herren, din Gud, och vandrar på hans vägar, då ska du avskilja ytterligare tre fristäder.</v>
<v n="10">På så sätt ska du kunna förhindra att oskyldiga människor dödas, och du kommer inte att hållas ansvarig för onödig blodsutgjutelse.</v>
<v n="11">Men om någon hatar sin medmänniska och ligger i bakhåll och dödar henne och därefter flyr in i någon av fristäderna,</v>
<v n="12">ska de äldste i hans hemstad hämta honom och föra honom hem igen. Där ska han överlämnas till den som har rätt att hämnas på honom och dödas.</v>
<v n="13">Ha inget förbarmande med en sådan! Se till att alla mördare rensas ut ur Israel för att det ska gå er väl.</v>
<v n="14">När du kommer in i landet som Herren, din Gud ger dig, ska du komma ihåg att du inte får stjäla mark från din granne genom att flytta en gränssten.</v>
<v n="15">Döm aldrig någon efter bara en persons vittnesmål. Det måste finnas åtminstone två eller tre vittnen.</v>
<v n="16">Om ord står mot ord</v>
<v n="17">ska båda parter föras fram inför prästerna och domarna.</v>
<v n="18">De ska utfrågas närmare, och om det visar sig att någon ljuger</v>
<v n="19">ska han själv få det straff som han menade att motparten borde få. Ondskan ska hållas borta från Israel</v>
<v n="20">genom att man ser konsekvenserna av falska vittnesmål.</v>
<v n="21">Du ska inte visa någon barmhärtighet mot falska vittnen. Liv för liv, öga för öga, tand för tand, hand för hand och fot för fot ska råda i sådana fall.</v>
</c>
<c n="20">
<v n="1">När du drar ut i krig och ser fiendens hästar och vagnar framför dig, en armé som är större än din, ska du inte bli förskräckt. Herren, din Gud, ska vara med dig, samme Gud som ledde dig ut ur Egypten!</v>
<v n="2">Innan du börjar striden ska du låta en präst tala till männen och säga:</v>
<v n="3">'Hör på mig alla män i Israel! Var inte rädda när ni i dag går ut för att kämpa!</v>
<v n="4">Herren, er Gud, går ju med er! Han ska strida för er mot era fiender, och han kommer att ge er seger!'</v>
<v n="5">Sedan ska folkets ledare säga till soldaterna: 'Har någon av er alldeles nyligen byggt ett hus men inte hunnit flytta in i det? Om det förhåller sig så, ska han gå hem igen! Han kan ju stupa i striden, och då blir det någon annan som får flytta in där!</v>
<v n="6">Är det någon här som just har planterat en vingård men ännu inte hunnit äta av den första frukten från den? I så fall ska han gå hem! Han kan ju annars dö i striden, och någon annan får äta frukten från hans vingård!</v>
<v n="7">Har någon nyligen förlovat sig? I så fall ska han gå hem och gifta sig! Om han stupar i striden, kommer ju någon annan att få hans fästmö.</v>
<v n="8">Och till sist, om du är rädd, ska du vända om hem omedelbart, så att inte din rädsla också smittar av sig på andra!'</v>
<v n="9">När ledarna har talat så till männen, ska de utse dem som ska vara befäl bland dem och leda dem i striden.</v>
<v n="10">När du kommer till en stad som du tänker anfalla, ska du först erbjuda fred.</v>
<v n="11">Om man går med på detta och öppnar stadsportarna för dig, innebär det att man accepterar att underkasta sig.</v>
<v n="12">Men om man inte går med på ditt erbjudande, måste du belägra staden.</v>
<v n="13">När sedan Herren, din Gud, överlämnar staden åt dig ska du döda alla män som finns där,</v>
<v n="14">men du ska skona kvinnor, barn, boskap och allt övrigt byte. Detta får du behålla för egen del.</v>
<v n="15">På detta sätt ska du behandla de mer avlägsna städerna, som inte ligger i närheten av det utlovade landet.</v>
<v n="16">I de städer som ligger inom det utlovade landets gränser ska du inte skona något. Förgör allt levande!</v>
<v n="17">Du ska fullständigt utrota hetiterna, amoreerna, kananeerna, perisseerna, hiveerna och jebuseerna. Det är den befallning som Herren, din Gud, har gett dig.</v>
<v n="18">Avsikten med denna befallning är att hindra landets invånare från att förleda er till avgudadyrkan och få er att ta efter deras vidriga seder så att ni därigenom syndar mot Herren, er Gud.</v>
<v n="19">När du belägrar en stad, ska du inte förstöra dess fruktträd. Ät all den frukt du vill ha, men hugg inte ner träden. De är inte dina fiender.</v>
<v n="20">Men du kan hugga ner de träd som inte bär någon ätlig frukt. Dem kan du använda vid belägringen för att tillverka stegar, torn och murbräckor.</v>
</c>
<c n="21">
<v n="1">Om någon hittar en ihjälslagen man ute på marken i ditt nya land, och ingen har sett mördaren,</v>
<v n="2">ska de äldste och domarna undersöka vilken stad som ligger närmast.</v>
<v n="3">Sedan ska de äldste i den staden ta en kviga som aldrig gått under ok</v>
<v n="4">och leda henne till en dal där det finns friskt vatten och där man aldrig plöjt eller sått. Där ska de krossa nacken på kvigan.</v>
<v n="5">Sedan ska prästerna, Levis söner, träda fram. Dem har Herren, din Gud, utsett till att göra tjänst inför sig och till att förmedla välsignelse och bestämma om straff.</v>
<v n="6">De äldste ska tvätta sina händer över kvigan</v>
<v n="7">och säga: 'Våra händer har inte utgjutit detta blod, och inte heller har vi sett vem som har gjort det.</v>
<v n="8">Herre, förlåt ditt folk Israel, som du har befriat, och skona oss från att döda en oskyldig person. Förlåt oss för denne mans blod.'</v>
<v n="9">På så sätt ska du genom att följa Herrens föreskrifter sona brottet.</v>
<v n="10">När du drar ut i strid och Herren, din Gud, överlämnar fienden åt dig</v>
<v n="11">och du bland fångarna ser en vacker kvinna som du fattar tycke för, får du ta henne till hustru.</v>
<v n="12">Hon ska raka av sig håret, vårda sina naglar</v>
<v n="13">och byta kläder. Hon ska ta av sig det hon hade på sig när hon var fånge och sedan vara kvar i ditt hem under en månads tid och sörja sina föräldrar. Efter detta kan du gifta dig med henne.</v>
<v n="14">Men om du upptäcker att du inte tycker om henne, när du väl har gift dig med henne, måste du låta henne bli fri. Du får inte sälja henne eller behandla henne som en slavinna, för du har redan förödmjukat henne.</v>
<v n="15">Om någon har två hustrur men bara älskar en av dem, och båda har fött barn åt honom, och modern till hans äldste son är den kvinna han inte älskar,</v>
<v n="16">får han inte ge den förstföddes rätt till sin yngre son, som är född av den kvinna han älskar.</v>
<v n="17">Han måste ge en dubbel del av arvet till sin äldste son, som är det första beviset på hans förmåga, och erkänna honom som den förstfödde trots att han inte älskar hans mor.</v>
<v n="18">Om en man har en envis och upprorisk son, som inte vill lyda sina föräldrar eller lyssna till deras tillrättavisning,</v>
<v n="19">ska de ta med honom till stadens äldste</v>
<v n="20">och säga: 'Vår son är uppstudsig och olydig. Han slösar bort sina pengar och är ofta drucken.</v>
<v n="21">Då ska männen i staden stena honom till döds. På så sätt ska du hålla allt som är syndigt borta från dig, och de unga i Israel ska höra talas om vad som hänt och ta sig i akt.</v>
<v n="22" t="23">Om en man har begått ett brott som medför dödsstraff och hans döda kropp har hängts upp, måste den tas ner före natten. Du måste begrava honom samma dag, för den som hänger på trä är förbannad av Gud. Orena inte det land som Herren, din Gud, har gett dig.</v>
</c>
<c n="22">
<v n="1">Om du ser att någons oxe eller får går vilse, måste du ta vara på djuret. Du ska leda tillbaka det till dess ägare.</v>
<v n="2">Om du inte vet vem ägaren är, ska du ta med djuret hem till din egen gård och låta det stanna där tills ägaren frågar efter det. Då ska du ge djuret till honom.</v>
<v n="3">Samma sak gäller om du skulle hitta en åsna eller kläder eller något annat som någon förlorat. Ta vara på det, så att ägaren kan få det tillbaka.</v>
<v n="4">Om du ser att en oxe eller åsna har fallit, ska du inte se åt annat håll utan gå dit och hjälpa till att få den på fötter.</v>
<v n="5">En kvinna ska inte klä sig i en mans kläder, och inte heller ska en man klä sig i kvinnokläder. Herren avskyr det.</v>
<v n="6">Om du hittar ett fågelbo på marken eller i ett träd och det finns ungar där, eller ägg som honan ruvar på, får du inte ta både fågeln och ungarna.</v>
<v n="7">Låt fågeln flyga och ta bara ungarna. Herren ska välsigna dig för det och ge dig ett långt liv.</v>
<v n="8">När du bygger ett hus ska du sätta upp ett skyddsräcke utmed takkanten, så att du inte blir skyldig till att någon ramlar ner och dör.</v>
<v n="9">Plantera inte två olika grödor i din vingård. Då blir både druvorna och det du planterat orent.</v>
<v n="10">Plöj inte med oxe och åsna i par.</v>
<v n="11">Bär inte kläder som är vävda av både ylle och linne.</v>
<v n="12">Sy fast tofsar i de fyra hörnen på din mantel.</v>
<v n="13" t="14">Om någon gifter sig med en flicka och efter bröllopsnatten anklagar henne för att redan ha varit tillsammans med en man och skvallrar om henne och säger: 'Hon var inte oskuld när jag gifte mig med henne',</v>
<v n="15">får hennes föräldrar bära fram bevis på hennes oskuld inför domarna i staden.</v>
<v n="16">Så här ska fadern säga till dem: 'Jag gav min dotter till hustru åt den här mannen. Nu stöter han bort henne</v>
<v n="17" t="18">och kommer med skamliga beskyllningar och påstår att hon inte var oskuld när de gifte sig. Men här är beviset! Titta på blodfläcken på bröllopslakanet!' Då ska domarna bestraffa mannen.</v>
<v n="19">Han ska böta hundra siklar silver till flickans far för falska anklagelser mot en ung flicka, som därigenom fått dåligt rykte. Hon ska förbli hans fru, och han får aldrig skilja sig från henne.</v>
<v n="20">Men om mannens anklagelser är sanna,</v>
<v n="21">ska domarna leda flickan till hennes föräldrahems dörr, och där ska männen i staden stena henne till döds. Hon har orenat Israel genom sitt uppenbara brott medan hon bott hemma hos sina föräldrar. En sådan synd måste rensas bort från er.</v>
<v n="22">Om en man ligger med en annan mans hustru, ska både mannen och kvinnan dö. Du måste hålla det onda borta från dig.</v>
<v n="23" t="24">Om en man innanför stadsmuren träffar på en flicka som ska gifta sig med en annan man, och de ligger med varandra, ska de båda föras utanför stadens portar och stenas till döds. Flickan ska stenas därför att hon inte ropade på hjälp och mannen därför att han låg med en annan mans fästmö.</v>
<v n="25" t="27">På så sätt ska du minska brotten bland folket. Men om samma sak händer ute på fälten, ska bara mannen dö. Flickan är lika oskyldig som en mördares offer. Man kan nämligen anta att hon har ropat på hjälp, men att ingen hört henne.</v>
<v n="28" t="29">Om en man våldtar en flicka som inte är förlovad och han blir avslöjad, måste han betala ersättning till flickans far och sedan gifta sig med henne. Han kan sedan aldrig skilja sig från henne.</v>
<v n="30">En man ska inte ta sin fars änka till hustru, eftersom hon har tillhört hans far.</v>
</c>
<c n="23">
<v n="1">Om en mans könsorgan krossats eller stympats, får han inte gå in i helgedomen.</v>
<v n="2">Ingen som är född i äktenskapsbrott eller incest får komma in i helgedomen och inte heller hans ättlingar i tio generationer.</v>
<v n="3">Ingen ammonit eller moabit får någonsin gå in i helgedomen, inte ens hans släkting i tionde generationen.</v>
<v n="4">Anledningen är att dessa folk inte tog emot er och gav er mat och vatten när ni kom från Egypten. De försökte till och med få Bileam, Beors son från Petor, att förbanna er.</v>
<v n="5">Men Herren ville inte höra på Bileam. I stället vände han förbannelsen till välsignelse över er, därför att han älskar er.</v>
<v n="6">Så länge ni lever får ni inte försöka att på något sätt hjälpa ammoniterna eller moabiterna.</v>
<v n="7">Men ni får inte se ner på edomeerna, de är era bröder, och inte heller på egyptierna, för ni bodde som främlingar i deras land.</v>
<v n="8">Barnbarnen till dem som följde er ut ur Egypten kan få gå in i Herrens helgedom.</v>
<v n="9" t="10">När ni ligger i krig måste männen i lägret hålla sig borta från allt som är orent. Den som blir oren genom sädesavgång under natten måste lämna lägret</v>
<v n="11">och stanna där till kvällen. Då ska han tvätta sig och får komma tillbaka vid solnedgången.</v>
<v n="12">Det ska finnas en särskild plats utanför lägret, där alla kan uträtta sina behov.</v>
<v n="13">Var och en ska ha något att gräva med i sin personliga utrustning, så att man kan göra en grop och täcka över avföringen.</v>
<v n="14">Lägret måste vara heligt, för Herren vandrar omkring där för att skydda dig och ge dina fiender i ditt våld. Herren vill inte se något osmakligt, för då vänder han sig bort från dig.</v>
<v n="15" t="16">Om en slav flyr från sin herre, ska du inte tvinga honom att vända tillbaka. Utsätt honom inte för något förtryck, utan låt honom bo kvar bland er i den stad som han själv väljer.</v>
<v n="17" t="18">Det får inte finnas några prostituerade i Israel, vare sig män eller kvinnor. De pengar som förtjänas genom prostitution får inte bäras fram som offer till Herren. Det är en förolämpning mot honom.</v>
<v n="19">Begär inte ränta för lån som du beviljar någon av dina bröder i Israel, vare sig det gäller pengar, mat eller annat.</v>
<v n="20">Du kan ta ränta av en främling, men inte av en israelit, för då kan Herren, din Gud, inte välsigna dig, när du kommer till det utlovade landet.</v>
<v n="21">När du ger ett löfte till Herren ska du vara noga med att uppfylla det som du har lovat honom, för Herren kräver att du verkligen infriar dina löften. Det betraktas som synd att inte göra det.</v>
<v n="22">Gud kräver inte av dig att ge löften,</v>
<v n="23">men om du gör det, måste du vara noga med att hålla dem. Det är du själv som har valt att ge löftet inför Herren, din Gud.</v>
<v n="24">Du får äta dig mätt på druvor i din grannes vingård, men du får inte bära något med dig därifrån.</v>
<v n="25">I en annans åker får du plocka korn, men du får inte använda skära och ta hela ax.</v>
</c>
<c n="24">
<v n="1">Om en man efter att ha gift sig får anledning att tycka illa om sin hustru, kan han skriva ett skiljebrev och ge det till henne. Sedan kan han låta henne gå.</v>
<v n="2">Om hon då gifter sig med en annan man</v>
<v n="3">och denne också skiljer sig från henne eller dör,</v>
<v n="4">kan den förste mannen inte gifta om sig med henne, för hon har då blivit orenad. Detta skulle dra skuld över det land som Herren, din Gud, har gett dig.</v>
<v n="5">En nygift man ska inte behöva gå ut i strid eller utföra andra uppdrag. Under ett år ska han kunna vara hemma och göra sin hustru lycklig.</v>
<v n="6">Det är olagligt att ta en kvarn eller en kvarnsten i pant, för den är ett livsviktigt redskap i varje hushåll.</v>
<v n="7">Den som kidnappar en av sina bröder i Israel och behandlar honom som en slav eller säljer honom, ska dödas, så att landet blir rensat från allt ont.</v>
<v n="8">Var mycket noga med att följa de föreskrifter som prästerna ger beträffande spetälska. Jag har gett dem föreskrifter som du måste följa in i minsta detalj.</v>
<v n="9">Kom ihåg vad Herren, din Gud, gjorde med Mirjam, när du var på vandring från Egypten.</v>
<v n="10">Om du lånar ut något till en annan, får du inte gå in i hans hus för att själv hämta det han erbjuder som säkerhet.</v>
<v n="11">Stanna utanför! Låt ägaren bära ut panten till dig.</v>
<v n="12" t="13">Om han är fattig ska du återlämna panten innan det blir natt. Ge honom hans mantel före solnedgången, så att han kan sova i den under natten. Han kommer att vara tacksam mot dig, och Herren, din Gud, kommer att vara nöjd med dig.</v>
<v n="14" t="15">Förtryck aldrig en fattig anställd, vare sig det är en israelit eller en främling som bor i din stad. Betala honom hans lön varje dag före solnedgången, för eftersom han är fattig kan han behöva den genast. I annat fall kanske han anklagar dig inför Herren, och detta kommer då att tillräknas dig som synd.</v>
<v n="16">Föräldrar ska inte dödas för sina barns synder, och barn ska inte heller dödas för synder som deras föräldrar begått. Var och en ska sona sitt eget brott.</v>
<v n="17">Du måste handla rättvist mot främlingar och föräldralösa, och du får inte ta en änkas mantel i pant.</v>
<v n="18">Kom alltid ihåg att ni var slavar i Egypten och att Herren, er Gud, räddade er. Detta är anledningen till att jag ger dig denna föreskrift.</v>
<v n="19">Om du glömmer kvar en kärve på åkern när du bärgar in din skörd, ska du inte gå tillbaka för att hämta den. Lämna den kvar där åt främlingar, föräldralösa och änkor. Då ska Herren välsigna dig och låta dig få framgång i allt du gör.</v>
<v n="20">När du skakar ner oliver från träden ska du inte gå över trädgrenarna en andra gång. Lämna kvar en del för vandrare, föräldralösa och änkor.</v>
<v n="21">Samma sak gäller druvorna i din vingård. Lämna det som är kvar till dem som kan behöva det.</v>
<v n="22">Kom ihåg att ni var slavar i Egypten! Det är därför jag ger er denna befallning.</v>
</c>
<c n="25">
<v n="1" t="3">Män som är oense ska föra fram sin sak inför domstolen och låta domarna avgöra tvisten, att fria den oskyldige och döma den skyldige. Om någon döms skyldig och straffet är prygel, ska domaren befalla honom att lägga sig ner. Sedan ska han få upp till fyrtio rapp, beroende på hur allvarligt hans brott är. Men mer än fyrtio rapp får man inte ge, för att straffet inte ska bli alltför hårt och din bror bli förnedrad i dina ögon.</v>
<v n="4">Sätt inte munkorg på en oxe som tröskar.</v>
<v n="5">Om två bröder har gemensamt hushåll och en av dem dör utan att ha fått en son, får hans änka inte gifta sig utanför familjen. Hennes mans bror ska ta henne till hustru.</v>
<v n="6">Den förste son de får tillsammans ska räknas som den dödes son, så att hans namn inte faller i glömska.</v>
<v n="7">Om den dödes bror vägrar att fullgöra sin plikt och gifta sig med änkan, kan hon gå till de äldste i staden och säga: 'Min mans bror vägrar att låta sin brors namn leva vidare och att fullgöra sina skyldigheter mot mig.'</v>
<v n="8">De äldste i staden ska då kalla honom till sig och tala igenom saken med honom. Om han fortfarande vägrar,</v>
<v n="9">ska änkan gå fram till honom i de äldstes närvaro, dra av honom en sandal och spotta honom i ansiktet. Sedan ska hon säga: 'Så här går det för den man som vägrar att låta sin brors familj leva vidare.'</v>
<v n="10">Sedan ska man tala om hans familj som "barfotafamiljen".</v>
<v n="11">Om två män slåss, och den enes fru griper in för att hjälpa sin man genom att gripa om den andre mannens könsorgan,</v>
<v n="12">ska hennes hand huggas av utan förbarmande.</v>
<v n="13" t="15">I alla affärstransaktioner måste du använda tillförlitliga mått och vikter för att få ett långt och lyckligt liv i det land som Herren, din Gud, ger dig. Du får inte ha två olika vikter, en som är för lätt och en annan som är för tung. Inte heller olika mått, ett för långt och ett annat för kort.</v>
<v n="16">Detta är bedrägeri, och Herren, din Gud, ser på det med avsky.</v>
<v n="17">Du får aldrig glömma vad amalekiterna gjorde mot dig när du kom från Egypten.</v>
<v n="18">Kom ihåg att de stred mot dig och anföll dem som var svaga och gick sist. De gjorde detta utan att visa någon respekt eller fruktan för Gud.</v>
<v n="19">När du nu äntligen får vara i fred för alla dina fiender, med Herrens, din Guds, hjälp, ska du därför utrota namnet Amalek, så att det inte längre finns under himlen. Glöm aldrig detta.</v>
</c>
<c n="26">
<v n="1">När du har kommit in i landet och intagit det och bosatt dig där,</v>
<v n="2" t="3">ska du som ett offer bära fram det första av varje års skörd inför Herren i hans helgedom. Bär fram det i en korg till den tjänstgörande prästen och säg till honom: 'Med den här gåvan bekräftar jag att Herren, min Gud, har fört mig till det land han lovade mina förfäder.'</v>
<v n="4">Prästen ska då ta korgen och ställa den framför altaret.</v>
<v n="5">Sedan ska du säga inför Herren, din Gud: 'Mina förfäder var kringvandrande arameer, som flydde till Egypten. De var inte så många, men i Egypten växte de till en folkrik och mäktig nation.</v>
<v n="6" t="7">Egyptierna behandlade oss illa, och vi ropade till Herren Gud. Han hörde oss och såg vårt lidande, våra svårigheter och vårt förtryck</v>
<v n="8">och förde oss ut ur Egypten genom mäktiga under och med stark hand. Han gjorde väldiga under inför egyptierna,</v>
<v n="9">och han har lett oss till den här platsen och gett oss det här landet, som flyter av mjölk och honung!</v>
<v n="10">Och nu, Herre, bär jag fram ett prov från min första skörd i det land som du har gett mig.' Ställ sedan korgen framför Herren, din Gud, och tillbed honom.</v>
<v n="11">Därefter ska du gå och ordna till en fest och bjuda på allt det goda som han har gett dig. Fira festen tillsammans med din familj och med de leviter och främlingar som bor hos dig.</v>
<v n="12">Vart tredje år ska du ge allt ditt tionde till leviter, främlingar, föräldralösa och änkor, så att de kan få äta sig mätta.</v>
<v n="13">Då ska du säga inför Herren, din Gud: 'Jag har gett allt mitt tionde till leviterna, främlingarna, de föräldralösa och änkorna, precis som du har gett befallning om. Jag har inte överträtt eller glömt ett enda av dina bud.</v>
<v n="14">Jag har inte ätit av det heliga när jag haft sorg eller när jag varit oren eller erbjudit något av det till de döda. Jag har varit lydig mot Herren, min Gud, och har gjort allt som du har befallt mig.</v>
<v n="15">Se nu ner från din himmel och välsigna ditt folk och landet som du har gett oss och som du lovade våra förfäder. Gör det till ett land som flyter av mjölk och honung!'</v>
<v n="16">Du måste helhjärtat lyda alla dessa befallningar och föreskrifter som Herren, din Gud, ger dig i dag.</v>
<v n="17">Du har i dag förklarat att han är din Gud, och du har lovat att lyda och hålla hans lagar och förordningar och göra allt han ber dig.</v>
<v n="18">Och Herren har i dag förklarat att du är hans eget folk, precis som han har lovat och sagt. Om du lyder honom i allt,</v>
<v n="19">kommer han att göra dig större än något annat folk och låta dig få ta emot heder, ära och berömmelse. Men för att ta emot allt detta, måste du vara ett heligt folk inför Herren, din Gud, precis som han kräver."</v>
</c>
<c n="27">
<v n="1">Mose och de äldste i Israel gav folket ytterligare föreskrifter:</v>
<v n="2" t="4">"Lyd alla de bud jag ger er i dag. När ni går över Jordan och kommer in i det utlovade landet som flyter av mjölk och honung, ska ni resa ett monument av stenar. Stryk kalk på stenarna och skriv in Guds lagar i kalken. Res stenarna på berget Ebal, på andra sidan floden.</v>
<v n="5" t="6">Bygg sedan ett altare till Herren, er Gud. Använd ohuggna stenar från marken, och offra brännoffer till Herren, er Gud, på altaret.</v>
<v n="7">Offra också tackoffer och håll en fest inför Herren, er Gud.</v>
<v n="8">Skriv lagens bud klart och tydligt på monumentet."</v>
<v n="9">Sedan sa Mose och de levitiska prästerna till hela Israel: "Lyssna, Israel! I dag har du blivit Herrens, din Guds, folk,</v>
<v n="10">och därför måste du i dag börja lyda alla dessa bud som jag har gett dig."</v>
<v n="11">Samma dag gav Mose folket följande uppdrag:</v>
<v n="12">"När ni går in i det utlovade landet ska Simeons, Levis, Judas, Isaskars, Josefs och Benjamins stammar stå på berget Gerissim för att uttala en välsignelse,</v>
<v n="13">och Rubens, Gads, Asers, Sebulons, Dans och Naftalis stammar ska stå på berget Ebal och uttala en förbannelse.</v>
<v n="14">Leviterna ska stå mellan dem och ropa ut till hela Israel:</v>
<v n="15">'Förbannad är den som tillverkar och tillber en avgud, även om det sker i hemlighet, och vare sig det är en gud utskuren i trä eller en gjord av metall, för Herren avskyr dessa handgjorda gudar.' Och allt folket ska svara: 'Amen.'</v>
<v n="16">'Förbannad är den som föraktar sin far eller mor.' Och allt folket ska svara: 'Amen.'</v>
<v n="17">'Förbannad är den som flyttar gränsstenen mellan sitt och sin grannes landområde.' Och allt folket ska svara: 'Amen.'</v>
<v n="18">Förbannad är den som leder en blind vilse.' Och allt folket ska svara: 'Amen.'</v>
<v n="19">'Förbannad är den som undanhåller främlingar, faderlösa och änkor deras rätt.' Och allt folket ska svara: 'Amen.'</v>
<v n="20">'Förbannad är den som ligger med sin fars hustru, för hon tillhör hans far.' Och allt folket ska svara: 'Amen.'</v>
<v n="21">'Förbannad är den som har sexuellt umgänge med ett djur.' Och allt folket ska svara: 'Amen.'</v>
<v n="22">'Förbannad är den som ligger med sin syster eller halvsyster.' Och allt folket ska svara: 'Amen.'</v>
<v n="23">'Förbannad är den som ligger med sin svärmor.' Och allt folket ska svara: 'Amen.'</v>
<v n="24">Förbannad är den som i hemlighet mördar någon.' Och allt folket ska svara: 'Amen.'</v>
<v n="25">'Förbannad är den som tar emot mutor för att döda en oskyldig.' Och allt folket ska svara: 'Amen.'</v>
<v n="26">'Förbannad är den som inte hedrar dessa bud genom att lyda dem.' Och allt folket ska svara: 'Amen.'</v>
</c>
<c n="28">
<v n="1">Om du i allt lyder Herren, din Gud, och följer de lagar som jag i dag läser upp för dig, ska Gud sätta dig över alla nationer på jorden,</v>
<v n="2">och hans välsignelser ska komma över dig.</v>
<v n="3" t="6">I allt ska det gå dig väl:Du ska vara välsignad i staden och välsignad på fälten.Du ska bli välsignad med många barn, rika skördar och stora boskapshjordar.Din frukt och ditt bröd ska vara välsignat.Du ska vara välsignad när du går in och välsignad när du går ut.</v>
<v n="7">Herren ska slå ner dina fiender åt dig. De ska samlade dra ut i strid mot dig, men inför dina ögon ska de skingras åt sju olika håll!</v>
<v n="8">Herren ska välsigna dig med rika skördar och präktiga boskapshjordar och låta dig ha framgång i allt du företar dig, när du kommer in i landet som Herren, din Gud, ger dig.</v>
<v n="9">Han kommer att göra er till sitt heliga folk, som är avskilt för honom. Detta har han lovat om du lyder honom och vandrar på hans vägar.</v>
<v n="10">Alla världens länder ska se att du tillhör Herren och förundra sig.</v>
<v n="11">Herren kommer att ge dig överflöd av allt som är gott i landet, precis som han lovade, med många barn, rikligt med boskap och stora skördar.</v>
<v n="12">Han ska öppna sina förrådshus i himlen, så att du får rikligt med regn under varje årstid. Han ska välsigna allt du gör, och du ska kunna ge lån till andra folk, men aldrig själv behöva låna.</v>
<v n="13">Om du bara vill lyssna och lyda de Herrens befallningar som jag ger dig, kommer han att göra dig till huvud och inte till svans, och du ska alltid befinna dig i överläge.</v>
<v n="14">Men alla välsignelser är beroende av att du håller de lagar jag har gett dig och inte viker av från dem. Och du får aldrig tillbe andra gudar.</v>
<v n="15" t="19">Om du inte lyssnar till Herren, din Gud, och inte lyder de lagar som jag ger dig i dag, då ska alla dessa förbannelser drabba dig:Förbannelser i staden och förbannelser på fälten,förbannelse över din frukt och över ditt bröd,förbannelse som ger ofruktsamhet och dåliga skördar,förbannelse som gör din boskap ofruktsam,förbannelser när du går in och förbannelser när du går ut.</v>
<v n="20">Herren ska själv sända förbannelse över dig. Du ska bli förvirrad och misslyckas i allt du gör, tills du slutligen går under därför att du har syndat och övergett honom.</v>
<v n="21">Han kommer att sända sjukdomar tills han har utrotat dig ur det land som du nu ska gå och ta i besittning:</v>
<v n="22">kroppslig svaghet, feber och inflammationer, förödande hetta och torka, mögel och pest.</v>
<v n="23">Himlen ovanför dig kommer att vara som koppar och jorden under dig som järn.</v>
<v n="24">Regnet ska förvandlas till dammoln som helt kommer att övertäcka dig tills du går under.</v>
<v n="25">Herren ska låta dina fiender besegra dig. Med segervisshet ska du dra ut i strid mot dem, men skingras åt sju olika håll. Alla riken på jorden kommer att betrakta dig med förskräckelse.</v>
<v n="26">Dina döda ska bli mat åt himlens fåglar och åt vilddjur, och ingen ska finnas som kan jaga bort dem.</v>
<v n="27">Herren ska låta bölder och bulnader, skabb och klåda från Egypten komma över dig, och det ska inte finnas någon bot.</v>
<v n="28">Han ska sända galenskap, blindhet och förvirring över dig.</v>
<v n="29">Du ska famla omkring mitt på ljusa dagen som en blind i sitt mörker. Du ska inte lyckas i något du gör utan ständigt vara förtryckt och utsugen. Ingen ska kunna rädda dig.</v>
<v n="30">Någon annan ska ta din fästmö och utnyttja henne. Någon annan ska bo i det hus du har byggt. Någon annan ska äta frukten från vingården du har planterat.</v>
<v n="31">Din oxe ska slaktas framför ögonen på dig, men du får inte en bit av den till mat åt dig själv. Din åsna ska tas ifrån dig med våld för att aldrig återlämnas. Dina får ska överlämnas till dina fiender och ingen kommer att rädda dem.</v>
<v n="32">Dina söner och döttrar ska föras bort som slavar. Ditt hjärta kommer att vara nära att brista av längtan efter dem, men du ska inte kunna göra något för att hjälpa dem.</v>
<v n="33">Ett främmande folk, som du inte ens hört talas om, ska äta upp den skörd som du har arbetat så hårt för. Du ska alltid vara förtryckt och krossad.</v>
<v n="34">Du kommer att förlora förståndet inför alla tragedier du ser omkring dig,</v>
<v n="35">och Herren ska täcka dig med bölder från huvud till fot.</v>
<v n="36">Herren kommer att fördriva dig och den kung du väljer till ett folk som varken du eller dina förfäder känt till. Där kommer du att tillbe gudar av trä och sten.</v>
<v n="37">Du ska bli till åtlöje, en visa bland alla folk, för Herren kommer att stöta bort dig.</v>
<v n="38">Du ska så mycket men skörda lite, för gräshopporna kommer att äta upp dina skördar.</v>
<v n="39">Du ska plantera vingårdar och vårda dem väl, men du kommer inte att få äta deras druvor eller dricka deras vin, för maskar kommer att fördärva plantorna.</v>
<v n="40">Olivträd ska växa överallt, men du får aldrig någon olja. Träden kommer att tappa sin frukt innan den är mogen.</v>
<v n="41">Dina söner och döttrar kommer att bli bortrövade som slavar.</v>
<v n="42">Gräshopporna ska förstöra dina träd och vinplantor.</v>
<v n="43">De främlingar som bor hos dig ska bli rikare och rikare, medan du själv blir fattigare och fattigare.</v>
<v n="44">De ska låna ut pengar till dig, inte du till dem! De ska bli huvud och du svans!</v>
<v n="45">Alla dessa förbannelser ska förfölja dig och komma över dig tills du är krossad därför att du har vägrat att lyssna till Herren, din Gud.</v>
<v n="46">Dessa plågor ska komma över dig och dina ättlingar som ett tecken och en varning:</v>
<v n="47" t="48">Ni ska bli slavar under era fiender, därför att ni inte har prisat Gud för allt vad han har gett er. Herren ska sända era fiender mot er, och ni ska bli hungriga, törstiga, nakna och i behov av allt. Och ett ok av järn ska placeras runt er hals tills ni har utplånats.</v>
<v n="49">Herren ska föra fram ett mycket avlägset folk mot dig, och det ska slå ner på dig som en örn. Det är ett folk vars språk du inte förstår,</v>
<v n="50">ett folk som består av grymma män, som inte kommer att ha något förbarmande varken med ung eller gammal.</v>
<v n="51">De ska äta dig ur huset tills all din boskap och all din skörd är slut. Din säd, ditt nya vin, din olivolja, dina kalvar och dina lamm ska försvinna.</v>
<v n="52">De ska belägra dina städer och riva ner även de högsta murarna, dem som du litar på som ett så säkert skydd.</v>
<v n="53">Du ska till och med äta dina egna söners och döttrars kött under den fruktansvärda belägringstid som då kommer.</v>
<v n="54">Den mildaste och godaste bland er ska bli fullkomligt hänsynslös mot sin egen bror, mot sin hustru som han älskar och mot de barn som ännu lever.</v>
<v n="55">Han ska vägra dem att smaka av det kött han själv äter med sådan glupskhet - köttet av sina egna barn.</v>
<v n="56" t="57">Den mjukaste och mest hänsynsfulla av dina kvinnor, som rör sig så behagligt att man aldrig störs av henne, kommer inte att vilja dela med sig åt sin älskade make, sin son eller dotter. Hon kommer till och med att gömma både moderkakan och det barn hon föder till mat åt sig själv. Så fruktansvärd kommer hungern att vara under den belägring som dina fiender då kommer att utsätta dina städer för.</v>
<v n="58" t="59">Om du inte noga följer alla de lagar som finns nedskrivna i denna bok, och därigenom vanhedrar Herrens, din Guds, härliga och fruktansvärda namn, ska Herren sända obotliga plågor över dig och över dina barn.</v>
<v n="60">Han ska låta alla Egyptens sjukdomar, som du var så rädd för, komma över dig och plåga landet.</v>
<v n="61">Men det är inte allt! Herren ska låta dig drabbas av sjukdomar och plågor som inte ens är omnämnda i den här boken. Så ska det fortsätta tills du utplånats.</v>
<v n="62">Det ska inte bli många kvar av folket, fastän ni tidigare varit lika många som stjärnorna. Allt detta kommer att ske, om ni inte lyssnar till Herren, er Gud.</v>
<v n="63">Precis som Herren har glatt sig över er, gett er framgång och förökat er, ska han då glädjas över att få förgöra er. Ni kommer att försvinna ur landet,</v>
<v n="64">för Herren ska sprida ut er bland alla folk, från jordens ena ända till den andra. Där ska ni tillbe hedniska gudar, som varken ni eller era förfäder tidigare känt till, gudar av trä och sten!</v>
<v n="65">Bland dessa folk ska ni inte finna någon vila för er fot. Herren ska låta er leva i fruktan och bävan medan ni förtvivlat längtar efter er räddning.</v>
<v n="66">Era liv ska hänga som på en tråd. Natt och dag ska ni leva i fruktan.</v>
<v n="67">På morgonen ska ni säga: 'Om det ändå var kväll!' Och på kvällen ska ni säga: 'Om det ändå var morgon!' Skräcken ska fylla er inifrån, och när ni öppnar ögonen ska ni se den mitt framför er.</v>
<v n="68">Då ska Herren sända er tillbaka till Egypten med fartyg, en resa som jag lovade att ni aldrig skulle behöva göra. Där kommer ni att erbjuda er själva att säljas som slavar till era fiender, men ingen ska finnas som vill köpa er."</v>
</c>
<c n="29">
<v n="1">Det var på Moabs slätter som Herren gav Mose dessa föreskrifter som tillägg till det förbund han ingick med Israels folk vid berget Horeb.</v>
<v n="2" t="3">Mose sammankallade hela Israel och sa till dem:"Ni har med era egna ögon sett de stora plågor och väldiga under som Herren lät komma över Farao och hans folk i Egypten.</v>
<v n="4">Men ännu har Herren inte gett er hjärtan som förstår, ögon som ser och öron som hör!</v>
<v n="5">I fyrtio år har Gud lett er genom öknen utan att era kläder och skor slitits ut.</v>
<v n="6">Ni åt inget bröd och drack inget vin eller andra jästa drycker. Han lät er gå igenom allt detta för att ni skulle förstå att Herren är er Gud, och att han har omsorg om er.</v>
<v n="7">När vi kom hit drog kung Sihon från Hesbon och kung Og från Basan ut för att strida mot oss, men vi besegrade dem.</v>
<v n="8">Vi tog deras länder och gav dem åt Rubens och Gads stammar och åt Manasses stam.</v>
<v n="9">Om ni följer allt i det här förbundet, så ska ni få framgång i allt vad ni gör.</v>
<v n="10">Ni allesammans, ledare, domare, tjänstemän och alla andra män, står i dag inför Herren, er Gud,</v>
<v n="11">tillsammans med barn och hustrur och de främlingar som bor hos er och hugger er ved och bär ert vatten.</v>
<v n="12">Ni står här för att ingå ett förbund med Herren, er Gud, ett förbund som han upprättar här i dag.</v>
<v n="13">Han vill i dag bekräfta att ni är hans folk och att han är er Gud, alldeles som han lovade era förfäder Abraham, Isak och Jakob.</v>
<v n="14" t="15">Detta förbund gäller inte bara för er, som står här inför honom i dag, utan också för alla kommande generationer i Israel.</v>
<v n="16">Ni vet hur vi hade det i Egypten och hur vi har tagit oss hit.</v>
<v n="17">Ni har sett deras hedniska avgudar av trä, sten, silver och guld.</v>
<v n="18">Se till att inte någon enda av er, man eller kvinna, familj eller stam i Israel, vänder sig bort från Herren, vår Gud, och tillber dessa andra folks gudar, för då planteras en rot som kommer att ge bitter och giftig frukt.</v>
<v n="19">Det är lätt hänt att en sådan person tänker: 'Jag ska nog lyckas bra, även om jag går min egen väg!'</v>
<v n="20">Men Herren kommer inte att tillåta något sådant! Hans vrede mot den mannen kommer att vara fruktansvärd. Och alla de förbannelser som finns nedskrivna i denna bok kommer att vila tungt på honom, och Herren ska utplåna hans namn under himlen.</v>
<v n="21">Herren ska skilja den mannen från alla stammar i Israel, och över honom ska han låta alla de förbannelser som finns nedskrivna i denna bok komma.</v>
<v n="22">Sedan ska era barn och kommande generationer, och även främlingar som färdas förbi, se landets förödelse och de plågor Herren har sänt över det.</v>
<v n="23">De kommer att se att hela landet blivit förvandlat till svavel och salt, ett förbränt ödeland som inte blivit besått, som inte bär några skördar och som inte har någon växtlighet, precis som Sodom och Gomorra, Adma och Seboim, som Herren fördärvade i sin vrede.</v>
<v n="24">'Varför har Herren gjort så med sitt land?' ska folket fråga. 'Varför visar han denna glödande vrede?'</v>
<v n="25">Då ska de få till svar: 'Därför att ni bröt det förbund som Herren, era förfäders Gud, ingick med era förfäder när han ledde dem ut ur Egypten.'</v>
<v n="26">De tillbad nämligen andra gudar och handlade tvärt emot hans uttryckliga befallning.</v>
<v n="27">Det är därför som Herren upptänts av en sådan vrede mot landet och låtit alla de förbannelser som finns nedskrivna i denna bok drabba dem.</v>
<v n="28">I sin vrede ryckte han upp dem ur deras eget land och förskingrade dem till länder, där de bor än i dag!</v>
<v n="29">Det finns hemligheter som Herren, er Gud, ännu inte har uppenbarat för oss, men det som han har uppenbarat är det meningen att vi och våra barn alltid ska lyda.</v>
</c>
<c n="30">
<v n="1">När allt detta har blivit verklighet, och både välsignelse och förbannelse har kommit över dig, ska du komma ihåg vad som gäller där du bor bland andra folk, dit Herren, din Gud, har fördrivit dig.</v>
<v n="2">Om du vill vända tillbaka till Herren, din Gud, och du och dina barn helhjärtat börjar lyda alla de bud som jag i dag har gett dig,</v>
<v n="3">då ska Herren, din Gud, rädda dig ur din fångenskap. Han ska visa barmhärtighet mot dig och samla dig från alla de folk dit han har spritt dig.</v>
<v n="4">Även om du befinner dig vid jordens ände, ska han komma och hämta dig och föra dig tillbaka</v>
<v n="5">till dina förfäders land. Du ska på nytt ta landet i besittning, och han ska behandla dig väl och välsigna dig, till och med mer än han välsignat dina förfäder.</v>
<v n="6">Han ska rena dig och dina efterkommande, så att ni älskar Herren, er Gud, av allt hjärta. Så ska Israel komma till liv igen.</v>
<v n="7" t="8">Om du vänder tillbaka till Herren och lyder alla de bud som jag ger er i dag, ska Herren, din Gud, låta alla dessa förbannelser komma över dina fiender, de som hatar dig och förföljer dig.</v>
<v n="9">Herren, din Gud, ska ge dig framgång i allt du gör och ge dig många barn, mycket boskap och rikliga skördar. Herren ska på nytt glädja sig över dig, som han gladde sig över dina förfäder.</v>
<v n="10">Han ska glädja sig om du följer de lagar som är skrivna i lagens bok och om du vänder dig till Herren, din Gud, av hela ditt hjärta och hela din själ.</v>
<v n="11">Dessa bud är inte omöjliga för dig att lyda.</v>
<v n="12">De finns inte utom räckhåll för dig uppe i himlen. De är inte så långt borta att du behöver hjälp för att hämta hit dem.</v>
<v n="13">Inte heller finns de på andra sidan havet, så långt borta att ingen kan förmedla deras budskap till dig.</v>
<v n="14">Nej, de är dig mycket nära, i ditt hjärta och på dina läppar, så att du kan lyda dem.</v>
<v n="15">Hör här, i dag har jag visat dig vägen till liv och framgång och vägen till död och undergång. Välj själv vilken väg du vill gå!</v>
<v n="16">Jag har i dag befallt dig att älska Herren, din Gud, att följa hans vägar och hålla hans lagar, så att du kan få leva och bli ett stort folk och så att Herren, din Gud, kan välsigna dig och det land som du ska ta i besittning.</v>
<v n="17">Men om ditt hjärta vänder sig bort och du inte vill lyssna, om du låter lura dig att tillbe andra gudar,</v>
<v n="18">då förklarar jag för dig denna dag att du kommer att förgås. Du kommer då inte att få leva länge i det land som du just ska inta.</v>
<v n="19">Jag tar himmel och jord till vittnen på att jag i dag har förelagt dig att välja mellan liv och död, välsignelse och förbannelse. Om du ändå ville välja livet, så att du och dina barn får leva!</v>
<v n="20">Välj att älska Herren, din Gud, att lyda honom och hålla dig till honom, för han ger dig liv och många år i landet, så som han lovade dina förfäder Abraham, Isak och Jakob.</v>
</c>
<c n="31">
<v n="1">När Mose hade talat allt detta till Israels folk,</v>
<v n="2">sa han till dem: "Jag är nu 120 år gammal! Jag har inte möjlighet att leda er längre, för Herren har talat om för mig att jag inte ska gå över floden Jordan.</v>
<v n="3">Men Herren själv kommer att leda er och förgöra de folk som bor där, och ni ska besegra dem. Josua blir er nye befälhavare, som Herren har sagt.</v>
<v n="4">Herren ska förgöra folken som bor i landet, precis som han förgjorde Sihon och Og, de amoreiska kungarna.</v>
<v n="5">Herren ska ge folket som bor där till er, och ni ska förgöra dem som jag har befallt er.</v>
<v n="6">Var starka och fatta mod! Var inte rädda för dem! För Herren, er Gud, ska vara med er. Han ska aldrig svika er eller överge er."</v>
<v n="7">Sedan kallade Mose till sig Josua och sa till honom inför hela Israel: "Var stark och modig! Det är du som ska leda detta folk in i landet som Herren lovat deras förfäder. Se till att de intar det.</v>
<v n="8">Var inte rädd, för Herren kommer att gå före dig och vara med dig. Han ska inte svika dig eller överge dig."</v>
<v n="9">Sedan skrev Mose ner de lagar som han redan hade meddelat folket och gav dem till prästerna, Levis söner, som bar arken med Herrens tio budord, och till de äldste i Israel.</v>
<v n="10" t="11">Mose befallde att dessa lagar skulle läsas för allt folket vid slutet av vart sjunde år, friåret, under lövhyddohögtiden, när hela Israel var samlat vid helgedomen inför Herren.</v>
<v n="12">Han sa: "Sammankalla alla, män, kvinnor, barn och de främlingar som bor bland er. Låt dem få lyssna till Guds lagar och lära känna Guds vilja, så att de fruktar Herren, sin Gud, och lyder hans befallningar.</v>
<v n="13">Gör det så att era barn, som inte känner till dessa lagar, får höra dem och lära sig frukta Herren, sin Gud, så länge ni bor i det utlovade landet."</v>
<v n="14">Sedan sa Herren till Mose: "Tiden är inne att du ska dö. Ta med dig Josua och kom in i tabernaklet så att jag kan insätta honom i hans uppgifter."Då gick Mose och Josua och ställde sig inför Herren i tabernaklet.</v>
<v n="15">Han visade sig för dem i ett väldigt moln vid tältets ingång</v>
<v n="16">och sa till Mose: "Du ska dö och förenas med dina förfäder. När du är borta kommer folket att börja tillbe främmande gudar i det utlovade landet. De kommer att glömma bort mig och bryta det avtal som jag har gjort upp med dem.</v>
<v n="17">Då kommer min vrede att upptändas mot dem, och jag ska överge dem och gömma mitt ansikte för dem, så att de kommer att förgås. Fruktansvärda svårigheter ska drabba dem, så att de måste säga: 'Gud finns inte längre ibland oss!'</v>
<v n="18">Jag kommer att vända mig bort från dem på grund av att de har syndat och tillber andra gudar.</v>
<v n="19">Skriv nu ner orden till följande sång och lär alla den och låt dem sjunga den. Den ska tjäna som bevis på att jag har varnat dem.</v>
<v n="20">När jag har fört dem in i landet jag lovade deras förfäder, ett land som flyter av mjölk och honung, och när de har fått allt de kan önska sig, kommer de ändå att tillbe andra gudar, att förakta mig och att bryta förbundet med mig.</v>
<v n="21">Och då, när stora olyckor och mycket elände drabbar dem, ska den här sången påminna dem om orsaken. Sången ska leva vidare från generation till generation. Jag vet redan nu, innan de ens har kommit in i landet, hurdana de är."</v>
<v n="22">Redan samma dag skrev Mose ner orden till sången och lärde israeliterna den.</v>
<v n="23">Han uppmanade Josua, Nuns son, att vara stark och modig och sa till honom: "Du ska föra Israels folk in i det land som Herren har lovat dem. Herren säger: 'Jag ska vara med dig.'"</v>
<v n="24">När Mose hade skrivit ner alla lagar som finns antecknade i denna bok</v>
<v n="25">gav han den till leviterna, som bar arken med de tio budorden,</v>
<v n="26">och han bad dem att lägga lagboken bredvid arken som en påminnelse och varning till Israels folk.</v>
<v n="27">"Jag vet hur envisa och upproriska ni är", sa Mose till dem. "Om ni nu, medan jag fortfarande är hos er, är så upproriska mot Herren, hur mycket värre kommer det då inte att bli efter min död!</v>
<v n="28">Sammankalla nu alla de äldste och alla ledare för de olika stammarna, så att jag kan få tala till dem och ta himmel och jord till vittnen mot dem.</v>
<v n="29">Jag vet att ni efter min död kommer att avfalla och vända er bort från Gud och hans lagar. Olycka ska drabba er under kommande dagar, därför att ni kommer att göra sådant som Herren säger är synd och därmed uppväcka hans vrede."</v>
<v n="30">Mose läste sedan upp denna sång för allt folket i Israel:</v>
</c>
<c n="32">
<v n="1">"Lyssna, himlar och jord! Hör, vad jag har att säga!</v>
<v n="2">Min undervisning ska vara som stilla regn, den ska falla som dagg, som fint regn över det spirande gräset, ja, som rikligt regn över späda plantor.</v>
<v n="3">Jag ska förkunna Herrens namn och prisa hans storhet!</v>
<v n="4">Han är Klippan. Hans verk är fullkomliga.Allt vad han gör är rättfärdigt och rättvist. En trofast Gud är han, utan fel.</v>
<v n="5">Men Israel har handlat orätt mot honom.De bär på synd och är inte längre hans barn, utan de har blivit en hårdhjärtad och motsträvig generation.</v>
<v n="6">Är det så man behandlar Herren? Du dåraktiga folk! Är inte Gud din Far, din Skapare? Är det inte han som har gjort dig och format dig?</v>
<v n="7">Tänk på hur det en gång var!Fråga din far och de gamla! De ska berätta för dig.</v>
<v n="8">När Gud tilldelade folken deras områden bestämde han var de skulle bosätta sig.</v>
<v n="9">Han behöll Israel för sig själv, som sin personliga egendom.</v>
<v n="10">I öknen fann han dem,i ödemarken bevarade han och beskyddade sin ögonsten.</v>
<v n="11">Han bredde ut sina vingar över dem. Som örnen vakade han över sina ungar och bar dem på sina vingar!</v>
<v n="12">Herren ensam ledde dem, de hade inga andra gudar.</v>
<v n="13">Herren gav dem bördiga bergshöjder, åkrar, honung ur klippan och olivolja från stenig mark!</v>
<v n="14">Han gav dem mjölk och kött, baggar och getter från Basan och det allra finaste vete. De drack vin av utsökta druvor.</v>
<v n="15">Men det folk som stod upprätt fick för mycket av det goda. De blev övergödda och tröga. I sitt överflöd övergav de sin Gud och sin frälsnings Klippa.</v>
<v n="16">De började följa främmande gudar, och Herren blev vred och svartsjuk.</v>
<v n="17">De offrade till hedniska gudar, till nya gudar, som aldrig tillbetts förr.</v>
<v n="18">De övergav Klippan, som hade format dem, och glömde den Gud som fött dem.</v>
<v n="19">Gud såg dem och avskydde dem! Hans söner och döttrar hade förolämpat honom.</v>
<v n="20">Han sa: 'Jag ska överge dem'. Se, vad som då kommer att hända dem! De tillhör en hårdhjärtad och trolös generation.</v>
<v n="21">De har gjort mig svartsjuk genom att vända sig till gudar som inte finns, till värdelösa avgudar. Nu ska jag göra dem svartsjuka genom att vända mig till sådana som inte är ett folk, ja de ska bli upprörda över folk som ej är nationer.</v>
<v n="22">Min vrede har antänt en eld. Den brinner ända nere i dödsrikets djup, den förtär jorden och dess skördar och den sätter berg i lågor.</v>
<v n="23">Jag ska överösa dem med olyckor och skjuta mina pilar på dem.</v>
<v n="24">Jag ska fördärva dem genom hunger, brännande feber och dödande pest.Jag ska uppsluka dem. Jag ska skicka vilda djur att slita dem i stycken, och giftiga ormar ska kräla på marken.</v>
<v n="25">På gatorna ska deras barn dödas av svärd, och i husen ska fruktan regera. Unga män och kvinnor, spädbarnet vid moderns bröst och den gamle, alla ska de gå under.</v>
<v n="26">Jag hade bestämt mig för att förskingra dem till avlägsna länder och att utplåna alla minnen av dem.</v>
<v n="27">Men så tänkte jag: Mina fiender kommer att triumfera och säga: 'Israel är utplånat genom vår väldiga makt. Det var vi och inte Herren som gjorde det!'</v>
<v n="28">Israel är ett dåraktigt folk, helt utan förstånd.</v>
<v n="29">Om de ändå vore visa! Om de ändå förstod!</v>
<v n="30">Hur kunde en enda fiende jaga bort dem i tusentaloch två få tiotusen på flykten, om inte deras Klippa hade övergett dem, om inte Herren hade förgjort dem?</v>
<v n="31">Men andra folks klippor är inte som vår Klippa. Det erkänner till och med fienden.</v>
<v n="32">De liknar folket från Sodom och Gomorra: Deras gärningar är som förgiftade druvor i klasar av bitterhet,</v>
<v n="33">och de sprider omkring sig kobrans dödliga gift.</v>
<v n="34">Men jag har mina planer i säkert förvar.</v>
<v n="35">Hämnden är min, och jag straffar Israels fiender. Snart ska deras fot slinta.</v>
<v n="36">Herren ska döma sitt folk och ha medlidande med dem när deras kraft är uttömd och ingen återstår, varken slav eller fri.</v>
<v n="37">Då ska Gud fråga: 'Var är deras gudar, klippan de flydde till?</v>
<v n="38">Var är nu de gudar som tagit emot deras offer av fett och vin? Låt dem komma till hjälp och låt dem erbjuda skydd!</v>
<v n="39">Ser ni nu att jag ensam är Gud? Jag dödar, och jag ger liv. Jag sårar och jag helar. Ingen kommer undan min hand.</v>
<v n="40" t="41">Jag lyfter den mot himlen och försäkrar att så sant som jag lever i evighet ska min hand gripa det slipade svärdet till dom.</v>
<v n="42" t="43">Mina pilar ska drypa av blod! Mitt svärd ska gå fram genom kött och blod från de slagna och från de fångna, ja över fiendens ledares huvuden.'Gläd er, alla länder, för han hämnas sitt folk, han tar hämnd på sina fiender, han renar sitt land och sitt folk."</v>
<v n="44" t="45">När Mose och Josua hade läst upp hela denna sång för folket,</v>
<v n="46">sa Mose:"Tänk nu på alla de lagar som jag har gett er i dag, och låt era barn få del av dem.</v>
<v n="47">De är inte vanliga ord, de är liv. Genom att lyda dem kommer ni att få ett långt och rikt liv i det land som ni nu ska ta i besittning på andra sidan floden Jordan."</v>
<v n="48">Samma dag sa Herren till Mose:</v>
<v n="49">"Gå till berget Nebo i Abarimbergen, i Moabs land mitt emot Jeriko. Se ut över Kanaans land därifrån, det land som jag ska ge Israels folk.</v>
<v n="50">När du har sett landet måste du dö och förenas med dina fäder, på samma sätt som din bror Aron dog på berget Hor och förenades med dem.</v>
<v n="51">Ni vanärade mig nämligen båda bland Israels folk vid Meribas källor i öknen Sin.</v>
<v n="52">Framför dig ska du se det land ligga utbrett som jag ska ge Israels folk, men du kommer själv inte att få gå in i det."</v>
</c>
<c n="33">
<v n="1">Detta är den välsignelse som gudsmannen Mose gav Israels folk innan han dog:</v>
<v n="2">"Herren kom till oss vid berget Sinai, och hans sken gick upp från berget Seir.Han strålade från Parans berg, från söder kom han, omgiven av tiotusen änglar.</v>
<v n="3">Visst älskar du ditt folk. De heliga är i dina händer. De böjer sig för dina fötter. De tar råd av dig och följer dina lagar,</v>
<v n="4">som gavs dem av Mose, lagarna som är hela folkets egendom.</v>
<v n="5">Herren blev kung i Jerusalem, vald av ledarna för stammarna!</v>
<v n="6">Ruben ska leva för evigt, och hans stam förökas!</v>
<v n="7">Herre, hör Judas rop och förena honom med hans folk. För egen hand bekämpar han sina fiender. Hjälp honom i striden.</v>
<v n="8">Dina tummim och dina urim tillhör Levi. Du prövade honom i Massa och vid Meriba.</v>
<v n="9">Han lydde dina befallningar och utplånade många syndare, till och med sina egna barn, bröder, fäder och mödrar, för han höll fast vid ditt förbund.</v>
<v n="10">Levi ska undervisa Israel i Guds lagar och göra tjänst vid ditt rökelsealtare och brännofferaltare.</v>
<v n="11">Herre, välsigna honom och låt hans tjänst behaga dig. Krossa hans fiender och låt dem inte resa sig igen.</v>
<v n="12">Benjamin är älskad av Gud och ska bo i trygghet hos honom. Gud ska bevara honom med sin kärleksfulla omsorg och beskydda honom från varje fara.</v>
<v n="13">Josefs område ska vara välsignat av Gud med dyrbar dagg från himlen och med vatten från djupen.</v>
<v n="14">Han ska bli välsignad med det bästa som solen kan ge, rik växtlighet månad efter månad,</v>
<v n="15">med de bästa av skördar från bergen och de eviga höjderna.</v>
<v n="16">Han ska bli välsignad med de bästa gåvorna från jorden och dess härlighet, och med nåd från honom som uppenbarade sig i en brinnande buske.Låt alla dessa välsignelser komma över Josef, fursten bland sina bröder.</v>
<v n="17">Han är kraftfull som en förstfödd tjur, och han har starka horn som en vildoxe. Med dem ska han stånga folken, var de än finns på jorden.</v>
<v n="18">Gläd dig, Sebulon, när du går ut. Gläd dig, Isaskar, när du får vara hemma i dina tält!</v>
<v n="19">Ni ska sammankalla folket på berget och fira offerfest tillsammans. Ni ska njuta av havets rikedomar och skatterna som finns gömda i sanden.</v>
<v n="20">Välsignad är den som utvidgar Gads område. Gad är ett lejon som hugger efter arm och huvud.</v>
<v n="21">Han väljer det bästa av landet åt sig själv, en ledares andel avsätts för hans räkning. Han anför folket i kampen om landet.</v>
<v n="22">Dan är som ett ungt lejon som rusar ner från Basan.</v>
<v n="23">Naftali, du får i överflöd av Herren. Söderut mot sjön sträcker sig ditt område.</v>
<v n="24">Aser är ögonstenen bland sönerna, uppskattad av sina bröder. Han badar sina fötter i ljuvlig olja.</v>
<v n="25">Dina städer ska skyddas med portar av järn och koppar, och din styrka ska bestå så länge dina dagar varar!</v>
<v n="26">Det finns ingen Gud lik din, Israel. Han stiger ner från himlen i majestätisk härlighet för att hjälpa dig.</v>
<v n="27">Den evige Guden är din tillflykt, och här nere råder han med väldig kraft.Han fördriver dina fiender. Det är han som ropar: 'Förgör dem!'</v>
<v n="28">Därför bor Israel i trygghet. Jakobs brunn ligger säkert i ett land med säd och vin, med ljuvligt regn och dagg från himlen.</v>
<v n="29">Välsignad är du, Israel! Vilken annan har blivit räddad av Herren?Han är din sköld och din hjälpare! Han är ditt ärorika svärd! Dina fiender ska böja sig för dig, och du ska sätta din fot på deras rygg!"</v>
</c>
<c n="34">
<v n="1">Sedan gick Mose upp på berget Nebo från Moabs slätter, upp till toppen Pisga mitt emot Jeriko. Herren pekade ut det utlovade landet för honom, medan de såg ut över landet från Gilead till Dan,</v>
<v n="2">hela Naftali, hela Efraims och Manasses område, hela Judas område ända bort till Medelhavet,</v>
<v n="3">Negev och Jordandalen och Jeriko, palmträdens stad, ända bort till Soar.</v>
<v n="4">"Detta är det utlovade landet", sa Herren till Mose. "Jag lovade Abraham, Isak och Jakob att jag skulle ge det till deras ättlingar. Nu har du sett det, men du kommer inte att få gå in där."</v>
<v n="5">Mose, Herrens tjänare, dog i Moabs land som Herren hade sagt, och</v>
<v n="6">Herren begravde honom i en dal i närheten av Bet-Peor i Moab, men ingen känner till den exakta platsen.</v>
<v n="7">Mose var 120 år gammal när han dog, men ändå var hans syn inte nedsatt, och han var lika stark som en ung man.</v>
<v n="8">Israels folk sörjde honom i trettio dagar på Moabs slätter.</v>
<v n="9">Josua, Nuns son, var fylld med vishetens ande, för Mose hade lagt sina händer på honom. Därför lydde Israels folk honom och följde de bud som Herren hade gett Mose.</v>
<v n="10">Det har aldrig funnits en profet som Mose, för Herren talade till honom ansikte mot ansikte.</v>
<v n="11" t="12">Och på Herrens befallning utförde han märkliga under i Egypten inför Farao, hans tjänare och hela hans land. Ingen har någonsin visat sådan kraft och utfört sådana under som de Mose gjorde inför Israels folk.</v>
</c>
</b>
<b n="Josuaé">
<c n="1">
<v n="1">När Herrens tjänare Mose var död talade Herren med Josua, Nuns son, som hade varit Moses medhjälpare.</v>
<v n="2">"Nu är min tjänare Mose död", sa han. "Nu är du den nye ledaren för Israel. Led mitt folk över floden Jordan in i det utlovade landet!</v>
<v n="3">Jag säger till dig, som jag sa till Mose: 'Varje plats, var ni än går fram, ska bli en del av Israels land,</v>
<v n="4">hela vägen från Negevöknen i söder till Libanons berg i norr, och från Medelhavet i väster till floden Eufrat i öster, hetiternas alla landområden inräknade'.</v>
<v n="5">Ingen ska kunna sätta hinder i vägen så länge du lever, för jag ska vara med dig precis som jag var med Mose. Jag ska aldrig överge dig eller svika dig, när du behöver hjälp.</v>
<v n="6">Var stark och modig, för du kommer att bli en framgångsrik ledare för mitt folk. De ska inta hela det land som jag lovade deras förfäder.</v>
<v n="7">Du ska bara vara frimodig och stark, och du ska in i minsta detalj följa de lagar Mose gav dig, för om du gör det, kommer du att lyckas med allt du företar dig.</v>
<v n="8">Påminn folket ständigt om dessa lagar, på samma sätt som du själv måste tänka på dem både dag och natt, så att du verkligen lyder dem! Det är nämligen bara då som du kommer att lyckas.</v>
<v n="9">Ja, var frimodig och orädd! Lämna inget rum för fruktan och tvivel! Och kom ihåg att Herren, din Gud, är med dig vart du än går."</v>
<v n="10" t="11">Då gav Josua alla Israels ledare följande instruktioner: "Om tre dagar ska vi gå över floden och inta landet, som Gud har gett oss att bo i! Meddela folket detta och säg till dem att göra sig beredda."</v>
<v n="12" t="13">Sedan sammankallade han ledarna för Rubens och Gads stammar och ena halvan av Manasses stam och påminde dem om vad Mose sagt till dem: "Herren, er Gud, har gett er ett hemland här på östra sidan av floden Jordan.</v>
<v n="14">Lämna hustrur, barn och boskap kvar här. Era män ska fullt beväpnade och utrustade leda de andra stammarna över floden och hjälpa dem att inta området på andra sidan,</v>
<v n="15">och ni ska stanna kvar där tills de har segrat på alla fronter. Först därefter får ni slå er ner här på östra sidan av Jordan."</v>
<v n="16">De gick då med på detta och lovade att underordna sig Josua som högste befälhavare.</v>
<v n="17" t="18">"Vi ska lyda dig på samma sätt som vi lydde Mose", försäkrade de. "Och Herren, din Gud, ska vara med dig, som han var med Mose! Om någon, vem det än är, vägrar att lyda dina befallningar, så ska han dö. Därför kan du fortsätta att känna dig trygg och frimodig!"</v>
</c>
<c n="2">
<v n="1">I hemlighet sände Josua ut två spioner från Israels läger i Sittim. De skulle ta sig över floden och undersöka hur det såg ut på andra sidan, särskilt i Jeriko. De kom till ett värdshus, som drevs av en prostituerad kvinna som hette Rahab. De tänkte stanna där över natten,</v>
<v n="2">men någon hade informerat kungen i Jeriko om att några israeliter, som misstänktes vara spioner, hade kommit dit.</v>
<v n="3">Kungen sände då bud till Rahab:"Männen är spioner, som har blivit hitskickade av de israelitiska ledarna för att lista ut hur de bäst ska kunna anfalla oss."</v>
<v n="4">Men Rahab hade gömt männen och förklarade: "De var här för ett tag sedan, men jag visste inte att de var spioner.</v>
<v n="5">De lämnade staden när det blev mörkt, just som stadsportarna skulle stängas, och jag vet inte vart de tog vägen. Om ni skyndar er, kan ni nog hinna ifatt dem!"</v>
<v n="6">Men i själva verket hade hon gömt dem uppe på taket under en hög med växter som var utlagda på tork.</v>
<v n="7">Kungens män gav sig iväg ända bort till Jordan för att leta efter de båda israelitiska männen, och under tiden hölls stadsportarna stängda.</v>
<v n="8">Men innan de båda männen hade slagit sig till ro för natten, gick Rahab upp för att samtala med dem.</v>
<v n="9">"Jag förstår mycket väl att er Gud tänker ge er mitt land", sa hon till dem. "Vi är alla rädda för er. Det räcker med att någon uttalar namnet Israel.</v>
<v n="10">Vi har nämligen hört hur Herren gjorde en väg genom Röda havet åt er, när ni lämnade Egypten! Och vi vet vad ni gjorde med kungarna Sihon och Og, de båda amoreiska kungarna på östra sidan Jordan, och hur ni plundrade deras land och fullständigt utrotade folket.</v>
<v n="11">Inte undra på att vi är rädda för er! Och när man hört sådana saker, har man inte så mycket mod kvar att man vågar börja strida mot er, för er Gud är himlens Gud och jordens Gud.</v>
<v n="12" t="13">Nu vill jag be er om en sak: Svär nu vid er helige Guds namn, att ni låter mig såväl som mina föräldrar och mina syskon med familjer få leva, när ni intagit Jeriko. Det är inte mer än rättvist efter allt vad jag gjort för er."</v>
<v n="14">Männen gick med på förslaget och svarade: "Om du inte förråder oss, lovar vi att du och din familj ska få leva. Vi ska försvara dig med våra egna liv."</v>
<v n="15">Eftersom hennes hus var beläget invid stadsmuren, firade hon ner dem genom fönstret med ett rep.</v>
<v n="16">"Fly upp i bergen", sa hon till dem."Håll er gömda där i tre dagar, tills männen som är ute och letar efter er har kommit tillbaka. Sedan kan ni fortsätta."</v>
<v n="17" t="18">Men innan de gav sig iväg sa männen till henne: "Vi kan inte ansvara för vad som händer med dig, om du inte låter ett rött rep hänga ner från fönstret som ett tecken till oss och ser till att dina föräldrar och syskon och övriga släktingar befinner sig inne i huset.</v>
<v n="19">Om de ger sig ut på gatan kan vi inte ansvara för vad som händer, men vi lovar att ingen som finns i ditt hus ska dödas eller skadas.</v>
<v n="20">Men om du förråder oss är vi inte längre bundna vid vårt löfte."</v>
<v n="21">"Vi är överens", svarade hon och sände iväg dem. Sedan knöt hon fast ett rött rep i fönstret och lät det hänga kvar där.</v>
<v n="22">Spionerna gick upp bland bergen och stannade där i tre dagar, tills männen som förföljde dem hade återvänt till staden efter att ha letat överallt utmed vägarna utan framgång.</v>
<v n="23">Då vände de båda spionerna tillbaka från bergsbygden, gick över floden och kom till Josua för att rapportera vad som hänt.</v>
<v n="24">"Det är uppenbart att Herren kommer att ge oss hela landet", förklarade de. "Alla där borta är dödsförskräckta för oss."</v>
</c>
<c n="3">
<v n="1">Tidigt följande morgon lämnade Josua och Israels folk Sittim, och gick till Jordans strand, där de slog läger i några dagar innan de skulle gå över floden.</v>
<v n="2" t="4">På tredje dagen gick officerarna genom lägret och gav följande order: "När ni ser prästerna bära iväg Guds ark, ska ni följa dem. Ni har aldrig tidigare varit där, dit vi nu ska gå, och därför ska de visa vägen. Men ni ska hålla er en kilometer bakom dem och arken, och se till att ni inte kommer närmare!"</v>
<v n="5">Sedan sa Josua till folket att gå igenom reningsceremonin och rena sig. "I morgon ska Herren nämligen göra ett stort under", förklarade han.</v>
<v n="6">Följande morgon gav Josua prästerna ordern: "Ta arken och gå före oss!" På det sättet började de vandringen.</v>
<v n="7">"I dag ska jag upphöja dig", sa Herren till Josua. "Hela Israel ska förstå att jag är med dig precis som jag var med Mose.</v>
<v n="8">Säg till prästerna som bär arken att de ska stanna i vattenbrynet."</v>
<v n="9">Sedan talade Josua till allt folket och sa: "Kom och hör vad Herren, er Gud, har sagt.</v>
<v n="10">I dag kan ni få bekräftat att den levande Guden är mitt ibland er och att han verkligen ska driva ut kananeerna, hetiterna, hiveerna, perisseerna, girgaseerna, amoreerna och jebuseerna ur det land som ni snart ska inta.</v>
<v n="11">Gud, som är Herre över hela jorden, ska låta sin ark leda er över floden!</v>
<v n="12">Välj nu ut tolv män, en från varje stam, till ett särskilt uppdrag.</v>
<v n="13" t="14">När prästerna som bär arken rör vid vattnet med sina fötter, ska vattnet i floden sluta att rinna, och det ska stanna upp som om det hölls tillbaka av en osynlig vägg!"När folket skulle gå över floden och prästerna som bar arken skulle stiga ner i vattnet,</v>
<v n="15" t="16">hände just detta. Uppe vid Adam, en stad som låg nära Saretan, stannade vattnet upp och reste sig som en vägg. Folket gick då över floden på en plats som låg mitt emot Jeriko,</v>
<v n="17">och prästerna som bar arken stod på torr mark mitt i Jordan och väntade tills allt folket hade kommit över.</v>
</c>
<c n="4">
<v n="1">När allt folket hade kommit över floden sa Herren till Josua:</v>
<v n="2" t="3">"Säg till de tolv män, som utvalts från stammarna för sina särskilda uppdrag, att hämta var sin sten från den plats ute i floden där prästerna står för att resa ett monument av sten där ni slår läger i kväll."</v>
<v n="4">Josua sammankallade då de tolv männen</v>
<v n="5">och sa till dem att gå ut i floden precis där arken befann sig. "Var och en av er ska hämta en sten och bära den på sina axlar. Tillsammans ska det alltså vara tolv stenar, en för varje stam.</v>
<v n="6">Vi ska använda dem för att resa ett monument. När sedan era barn i framtiden frågar: 'Vad betyder detta minnesmärke?'</v>
<v n="7">ska ni svara: 'Det är en påminnelse om hur vattnet i Jordan stannade upp, när arken bars över!' Detta monument ska vara en ständig påminnelse för Israel om detta underverk.</v>
<v n="8">Männen gjorde som Josua hade sagt till dem. De tog tolv stenar från flodens mitt - en sten för varje stam, precis som Herren hade sagt till Josua. De bar upp stenarna till lägerplatsen och byggde där ett monument.</v>
<v n="9">Josua reste också ett monument av tolv stenar mitt ute i floden, just på den plats där prästerna stod, och det finns fortfarande kvar där.</v>
<v n="10">Prästerna som bar arken stod kvar mitt ute i floden, tills alla de instruktioner som Josua fått av Herren genom Mose hade utförts. Under tiden hade alla hunnit vandra över floden,</v>
<v n="11">och folket stod sedan och såg på när prästerna bar upp arken från floden.</v>
<v n="12" t="13">Det var cirka 40.000 stridsberedda män som gick före folket, anförda av Rubens, Gads och halva Manasses stammar. Herrens armé tågade fram över slätterna mot Jeriko, på det sätt som Mose befallt.</v>
<v n="14">Det var en fantastisk dag för Josua! Herren hade upphöjt honom inför allt folk i Israel. De höll honom lika högt som Mose, och de skulle komma att hysa djup respekt för honom under hela hans liv.</v>
<v n="15" t="16">Det var nämligen Josua som Herren hade befallt att säga till prästerna som bar arken: "Kom upp ur Jordan!"</v>
<v n="17">Josua gav alltså den ordern.</v>
<v n="18">Och så snart prästerna kommit upp på stranden började vattnet forsa fram igen, och det steg tills det nått sin tidigare höga nivå, eftersom det var den tiden på året.</v>
<v n="19">Detta under inträffade den tionde dagen i första månaden. På den dagen gick hela nationen över floden Jordan och slog läger i Gilgal öster om Jeriko,</v>
<v n="20">och där restes de tolv stenarna från Jordan till ett monument.</v>
<v n="21">Josua förklarade än en gång varför stenarna skulle finnas där: "I framtiden, när era barn frågar varför de här stenarna finns här och vad som menas med dem,</v>
<v n="22">då ska ni berätta för dem att de är en påminnelse om det märkliga undret när hela Israels folk gick över floden Jordan på torr mark!</v>
<v n="23">Tala om för dem hur Herren, vår Gud, lät floden torka upp totalt inför våra ögon och lät den vara torr tills vi hade kommit över! Samma sak gjorde Herren för fyrtio år sedan vid Röda havet!</v>
<v n="24">Han gjorde detta för att alla folk på jorden ska förstå att Herren är en mäktig Gud, och för att ni alla alltid ska tillbe honom."</v>
</c>
<c n="5">
<v n="1">När folken på västra sidan Jordan, amoreerna och kananeerna, som bodde utmed Medelhavets kust, fick höra att Herren låtit Jordan torka upp så att Israels folk hade kunnat gå över, försvann allt deras mod, och de blev förlamade av skräck.</v>
<v n="2" t="3">Herren sa då till Josua att han skulle låta omskära alla män i Israel. Detta var andra gången i Israels historia som sådant skedde. Herren gav dem instruktioner om att göra knivar av flinta för detta ändamål, och platsen där omskärelsen ägde rum fick namnet "Förhudshöjden".</v>
<v n="4" t="5">Skälet till omskärelsen var att hela den generation som omskurits efter uttåget ur Egypten hade dött under vandringen i öknen. Ingen av de pojkar som fötts i öknen hade blivit omskuren.</v>
<v n="6">Israel hade nämligen vandrat fram och tillbaka i öknen under fyrtio år, tills alla de män som varit gamla nog att bära vapen när de drog ut ur Egypten hade dött. De hade inte varit lydiga mot Herren, och han hade svurit och sagt att han inte skulle låta dem komma in i Löfteslandet, det land som "flyter av mjölk och honung".</v>
<v n="7">Därför omskar Josua deras barn, som nu vuxit upp till män för att inta sina fäders platser.</v>
<v n="8" t="9">Och Herren sa till Josua: "I dag har jag gjort slut på er skam." Platsen där detta skedde fick namnet Gilgal (vilket betyder att avvältra) och kallas så än i dag. Efter denna ceremoni vilade folket i lägret tills deras sår var läkta.</v>
<v n="10">Medan de var i lägret vid Gilgal på Jerikoslätten, firade de påsk. Det skedde på kvällen den fjortonde dagen i månaden.</v>
<v n="11" t="12">Nästa dag började de äta av landets skörd. De bakade ojäst bröd och rostade sädeskorn att äta. Dagen därpå föll inget manna, och det föll sedan aldrig mer! Från den stunden levde de av skörden i Kanaans land.</v>
<v n="13">När Josua betraktade Jeriko på nära håll, visade sig en man med draget svärd. Josua gick fram till honom och frågade: "Är du vän eller fiende?"</v>
<v n="14">"Jag är högste befälhavare över Herrens armé", svarade han. Josua böjde sig då till marken framför mannen och tillbad honom och sa: "Ge mig dina order.</v>
<v n="15">Ta av dig skorna", befallde ängeln honom, "för platsen du står på är helig mark." Josua gjorde som han blivit tillsagd.</v>
</c>
<c n="6">
<v n="1">Portarna till Jeriko hölls stängda, därför att stadens invånare var rädda för israeliterna, och ingen tilläts passera varken ut eller in.</v>
<v n="2">"Jeriko med dess kung och alla soldater är redan besegrat", sa Herren till Josua. "Jag har gett dem i din hand!</v>
<v n="3" t="4">Hela er armé ska gå runt staden en gång om dagen i sex dagar. Sju präster ska gå framför arken, och var och en av dessa ska ha en basun av horn att blåsa i. På den sjunde dagen ska ni gå runt staden sju gånger, och prästerna ska blåsa i sina basuner.</v>
<v n="5">Och när de blåser en långt utdragen ton, ska folket ropa allt vad de orkar. Då kommer stadens murar att rasa, och var och en ska då gå rakt in i staden."</v>
<v n="6" t="9">Josua sammankallade prästerna och gav order. De beväpnade männen skulle leda processionen, följda av sju präster som skulle blåsa i basunerna. Efter dem skulle prästerna komma med arken, följda av en eftertrupp.</v>
<v n="10">"Ni måste vara alldeles tysta", sa Josua till folket. "Det är bara basunerna som ska höras, och ni får inte ge ifrån er ett enda ljud förrän jag befaller er att ropa högt, men då ska ni också ropa så det verkligen hörs!"</v>
<v n="11">Den dagen bars arken runt staden en enda gång, och därefter vände alla tillbaka till lägret för natten.</v>
<v n="12" t="14">I gryningen följande dag gick de ännu en gång runt staden och vände sedan tillbaka. Så höll de på i sex dagar.</v>
<v n="15">I gryningen den sjunde dagen började de sin vandring som vanligt, men nu gick de runt staden inte bara en gång utan sju gånger.</v>
<v n="16">Under det sjunde varvet blåste prästerna en långt utdragen ton i basunerna, och Josua gav följande order: "Ropa högt för Herren har gett oss staden!</v>
<v n="17">Döda alla utom Rahab och dem som är i hennes hus, för hon skyddade våra spioner.</v>
<v n="18">Ni ska inte ta något byte, för allt ska förstöras. Om ni inte gör som jag säger, kommer olycka att drabba oss alla.</v>
<v n="19">Men allt silver och guld och sådant som är gjort av koppar eller av järn ska helgas åt Herren och läggas i hans skattkammare."</v>
<v n="20">När folket hörde den långa tonen från basunerna ropade de så mycket de orkade. Då rasade Jerikos murar plötsligt ihop framför ögonen på dem, och folket trängde in i staden och intog den.</v>
<v n="21">De utplånade allt levande, kvinnor och män, unga och gamla, oxar, får, åsnor, ja, allt.</v>
<v n="22">"Håll nu ert löfte", sa Josua till de båda spionerna. "Gå och befria Rahab och alla som är hos henne."</v>
<v n="23">De unga männen fann Rahab och räddade henne tillsammans med hennes föräldrar och bröder och andra släktingar som befann sig i huset. Man hade ordnat det så att de fördes till en plats utanför Israels läger.</v>
<v n="24">Sedan brände israeliterna hela staden, men silvret och guldet och allt av järn och koppar fördes till Herrens skattkammare.</v>
<v n="25">Och därför att Rahab hade gömt spionerna som Josua hade sänt till Jeriko räddade han henne och hennes släktingar, som fanns i huset där hon bodde, och deras ättlingar bor fortfarande bland israeliterna.</v>
<v n="26">Därefter uttalade Josua en förbannelse över den som skulle komma på tanken att bygga upp Jeriko på nytt. Han förutsa att när grunden var lagd skulle hans äldste son dö, och när stadsportarna sattes upp hans yngste son.</v>
<v n="27">Herren var med Josua, och hans namn blev berömt vida omkring.</v>
</c>
<c n="7">
<v n="1">Men israeliterna syndade. Akan, som var Karmis son, sonson till Sabdi och sonsons son till Sera av Judas stam lydde inte Guds befallning att förstöra allt utom det som skulle föras till Herrens skattkammare. Han behöll en del av bytet för sig själv, och därför blev Herren mycket förargad på hela Israels folk.</v>
<v n="2">Strax efter det att Jeriko hade fallit sände Josua några av sina män som spioner till staden Ai, som ligger öster om Betel.</v>
<v n="3">När de kom tillbaka rapporterade de till Josua: "Det är en liten stad, och det behövs nog inte mer än 2.000 eller 3.000 man för att utplåna den. Det är ingen idé att hela folket beger sig dit."</v>
<v n="4">Man skickade då iväg omkring 3.000 soldater för att inta staden, men de lyckades inte slå ajiterna utan tvingades fly.</v>
<v n="5">Trettiosex israeliter dödades under anfallet, och många andra dog under flykten. Folket blev fullkomligt skräckslaget inför den vändning som striden tagit.</v>
<v n="6">Josua och de äldste i Israel rev sönder sina kläder i förtvivlan och föll ner framför Herrens ark och låg där med jord på sina huvuden ända till kvällen.</v>
<v n="7">Josua ropade till Herren: "Varför lät du oss gå över Jordan, Herre, om du nu ska låta amoreerna döda oss? Varför var vi inte nöjda med vad vi hade? Varför stannade vi inte kvar på andra sidan Jordan?</v>
<v n="8">Vad ska jag göra nu, Herre, när vi har flytt för fienden?</v>
<v n="9">När kananeerna och alla andra som bor här runt omkring får höra talas om detta, kommer de att omringa oss och gå till anfall, och sedan är det slut med oss. Och hur går det då med ditt namn och stora anseende?"</v>
<v n="10" t="11">Men Herren sa till Josua: "Res dig, Josua! Israel har syndat och brutit mot min befallning och tagit byte, när jag uttryckligen sa att de inte fick göra det. De har ljugit om detta och gömt bytet bland sina tillhörigheter.</v>
<v n="12">Detta är anledningen till att folket blivit besegrat. Det är därför som dina män tvingats fly för sina fiender. Det vilar en förbannelse över dem. Jag kommer inte att vara med er längre om ni inte gör upp med denna synd.</v>
<v n="13">Res dig nu upp och säg till folket: 'I dag måste alla gå igenom reningsritualen och rena sig, för Herren, er Gud, säger att någon har stulit från honom och att ni inte kan besegra era fiender förrän denna synd blivit uppklarad.</v>
<v n="14">I morgon ska ni komma fram inför Herren, stam för stam, och Herren ska då genom lottdragning peka ut den stam som den skyldige tillhör. Den stammen måste träda fram släkt för släkt, och Herren ska peka ut den släkt som är skyldig. Den släkten måste komma fram familj för familj, och sedan ska varje medlem av den skyldiga familjen komma fram en och en.</v>
<v n="15">Och den som har stulit det som tillhör Herren ska brännas upp i eld tillsammans med sina ägodelar därför att han brutit mot Herrens förbund och dragit olycka över hela Israel.'"</v>
<v n="16">Tidigt nästa morgon förde Josua alltså fram de olika stammarna inför Herren, och Juda stam blev utpekad.</v>
<v n="17">Sedan förde han fram de olika släkterna i den stammen, och då var det seraiternas släkt som utpekades. När sedan de olika familjerna i den släkten fördes fram inför Herren utpekades Sabdis familj.</v>
<v n="18">Hans familjemedlemmar fick då gå fram en efter en, och det visade sig då att hans sonson Akan var den skyldige.</v>
<v n="19">"Min son", sa Josua till honom. "Ge nu ära åt Israels Gud och bekänn din synd. Tala om vad det är du har gjort."</v>
<v n="20">Akan svarade: "Jag har syndat mot Herren, Israels Gud.</v>
<v n="21">Jag fick se en vacker mantel, som var importerad från Babylon, och en del silver som vägde ungefär två och ett halvt kilo och en guldplatta som vägde ungefär sexhundra gram. Jag ville så gärna ha det där, så jag tog det och grävde ner det under mitt tält, och silvret ligger längst ner."</v>
<v n="22">Josua skickade då iväg några män för att leta reda på bytet. De skyndade sig till tältet och hittade alltsammans precis där Akan sagt att det skulle finnas.</v>
<v n="23">De bar med sig bytet till Josua och lade det på marken framför honom.</v>
<v n="24">Sedan tog Josua och allt folket Akan, silvret, manteln, guldet, hans söner och döttrar, hans oxar, åsnor och får, tältet och allt han ägde och förde alltsammans ner till Akors dal.</v>
<v n="25">"Varför har du dragit denna olycka över oss?" frågade Josua Akan. "Herren ska nu låta olycka komma över dig."Allt folket stenade dem sedan till döds och brände deras kroppar</v>
<v n="26">och begravde dem under ett stenröse som finns kvar än i dag, och platsen kallas Olyckans dal. Därefter upphörde Herrens vrede mot folket.</v>
</c>
<c n="8">
<v n="1">"Du ska inte vara rädd eller modlös", sa Herren till Josua. "Samla nu hela armén och gå till Ai, för nu är det dags att besegra folket där. Jag har gett dig både kungen och allt folket.</v>
<v n="2">Ni ska göra med dem på samma sätt som ni gjorde med Jeriko och kungen där, men den här gången ska ni få ta byte åt er själva, boskap och allt annat. Lägg er i bakhåll på andra sidan staden."</v>
<v n="3" t="4">Innan huvuddelen av styrkan gav sig iväg till Ai, skickade Josua 30.000 av sina modigaste soldater för att lägga sig i bakhåll på andra sidan staden beredda att ingripa.</v>
<v n="5">"Det här är vår plan", förklarade han. "När huvudstyrkan går till anfall, kommer männen i Ai att ge sig ut för att strida, precis som de gjorde förra gången.</v>
<v n="6">Vi ska då fly för dem och på så sätt lura dem att lämna staden, för då tänker de: 'Israeliterna flyr igen, precis som förra gången!'</v>
<v n="7">Då ska ni rusa fram från ert bakhåll och springa in i staden, för Herren ska ge er den.</v>
<v n="8">Sätt eld på staden, som Herren har befallt! Verkställ nu min order!"</v>
<v n="9">Samma kväll marscherade de iväg och lade sig i bakhåll mellan Betel och västra sidan av Ai, medan Josua och resten av armén stannade kvar i lägret vid Jeriko.</v>
<v n="10">Tidigt morgonen därpå mönstrade Josua sina trupper och begav sig iväg mot Ai, följd av de äldste i Israel.</v>
<v n="11" t="13">De stannade vid dalen som ligger norr om staden. Den kvällen sände Josua ytterligare 5.000 man att förena sig med dem som låg i bakhåll väster om staden. Själv stannade han kvar i dalen över natten.</v>
<v n="14">När kungen i Ai såg israeliterna på andra sidan dalen gick han och hans män tidigt på morgonen till anfall mot dem på Arabas slätt. Men han visste inte att det fanns män som låg i bakhåll på andra sidan staden.</v>
<v n="15">Josua och israeliterna flydde genom öknen som de planerat,</v>
<v n="16">och alla soldater i staden fick order om att förfölja dem, vilket betydde att staden blev helt utan försvar.</v>
<v n="17">Det fanns inte en enda soldat kvar i Ai eller Betel, och stadsportarna stod vidöppna.</v>
<v n="18">Då sa Herren till Josua: "Räck ut ditt spjut mot Ai, för jag ska ge dig staden. "Josua gjorde som Herren sagt,</v>
<v n="19">och när männen som låg i bakhåll såg denna signal, rusade de upp och in i staden och tände eld på den.</v>
<v n="20" t="21">När männen från Ai då vände sig om fick de se rök bolma upp från staden, och de hade ingenstans att ta vägen. Men när Josua och de trupper han hade med sig såg röken inifrån staden visste de att deras män var där. De vände sig då om och gick till anfall mot sina förföljare och dödade dem.</v>
<v n="22">Då kom också de israeliter som var inne i staden ut och började anfalla fienden bakifrån. Männen från Ai hamnade på så sätt i en fälla och allesammans dödades. Inte en enda kom undan.</v>
<v n="23">Kungen däremot togs till fånga levande och fördes fram inför Josua.</v>
<v n="24">När sedan Israels armé hade dödat alla som fanns utanför staden vände de tillbaka och dödade dem som ännu fanns kvar innanför stadsmurarna.</v>
<v n="25">Hela Ais befolkning, 12.000 personer, utplånades den dagen.</v>
<v n="26">Josua höll nämligen sitt spjut riktat mot Ai till dess den siste av dem som bodde där var död.</v>
<v n="27">Endast boskapen fick leva, och israeliterna behöll bytet för sig själva. Herren hade nämligen sagt till Josua att de skulle göra detta.</v>
<v n="28">Det blev således ingenting kvar av Ai, och än i dag ligger staden i ruiner.</v>
<v n="29">Josua hängde upp kungen från Ai på en påle och lät honom hänga där till kvällen. Vid solnedgången tog han ner kroppen och slängde den framför stadsporten, och man kastade ett stenröse över den, vilket finns där än i dag.</v>
<v n="30">Josua byggde ett altare åt Herren Gud på berget Ebal,</v>
<v n="31">som Mose hade befallt i sin lagbok: "Gör mig ett altare av stenar som varken är tillhuggna eller bearbetade med verktyg", hade Herren sagt om altaret på berget Ebal. Prästerna offrade där brännoffer och tackoffer till Herren,</v>
<v n="32">och medan folket såg på, ristade Josua in vart och ett av de tio budorden i stenarna.</v>
<v n="33">Allt folket i Israel, även de från andra folk som levde bland dem, och de äldste, ledare och domare, delade sig i två grupper. Den ena gruppen ställde sig vid foten av berget Gerissim och den andra vid Ebal. Mellan dem stod prästerna med arken, beredda att uttala välsignelsen. Allt gjordes enligt de föreskrifter som Mose långt tidigare hade gett dem.</v>
<v n="34">Josua läste sedan upp hela lagen för folket med välsignelsen och förbannelsen, precis som Mose hade skrivit i Guds lagbok.</v>
<v n="35">Varje befallning som Mose hade gett lästes inför hela församlingen, där både kvinnor och barn och alla övriga som bodde tillsammans med israeliterna var med.</v>
</c>
<c n="9">
<v n="1" t="2">När grannfolkens kungar fick höra vad som hänt med Jeriko förenade de sina styrkor för att bättre kunna strida mot Josua och israeliterna. Det var kungarna bland de folk som bodde väster om floden Jordan och utmed Medelhavskusten, så långt upp som till Libanons berg, hetiterna, amoreerna, kananeerna, perisseerna, hiveerna och jebuseerna.</v>
<v n="3" t="5">Men när hiveerna i Gibeon hörde vad som hänt i Jeriko och Ai beslöt de sig för att försöka rädda sig med list. De skickade sändebud till Josua, klädda i gamla och utslitna kläder. Det såg ut som om de varit på väg länge, med trasiga skor, utslitna packsäckar på åsnorna, sönderspruckna och lagade vinsäckar och mögligt bröd.</v>
<v n="6">När de kom fram till Israels läger i Gilgal sa de till Josua och männen i Israel: "Vi kommer från ett avlägset land och skulle vilja sluta ett fredsfördrag med er."</v>
<v n="7">"Hur ska vi kunna veta att ni inte bor här i närheten?" svarade israeliterna hiveerna. "För i så fall kan vi inte sluta något fredsfördrag med er."</v>
<v n="8">"Vi vill gärna vara era slavar", svarade de."Men vad är ni då för ena?" frågade Josua. "Varför kommer ni hit till oss?"</v>
<v n="9">"Vi kommer från ett land mycket långt borta", fortsatte de. "Vi har hört talas om Herrens, er Guds makt och om allt han gjorde i Egypten.</v>
<v n="10">Vi vet om vad ni gjort med amoreernas kungar Sihon, kungen i Hesbon, och Og, kungen i Basan.</v>
<v n="11">Därför sa de äldste och folket till oss: 'Förbered er för en lång resa och gå till israeliterna och förklara att vår nation är beredd att bli deras tjänare och allierade.'</v>
<v n="12">Det här brödet var varmt och kom direkt ur ugnen när vi gav oss iväg, men som ni ser är det nu torrt och mögligt.</v>
<v n="13">De här vinsäckarna var nya, men nu är de gamla och spruckna, och våra kläder och skor har hunnit bli utslitna under vår långa och påfrestande resa."</v>
<v n="14" t="15">Till slut trodde Josua och de andra ledarna på dem. De brydde sig inte om att fråga Herren utan undertecknade ett fredsfördrag med dem. Och ledarna i Israel bekräftade överenskommelsen med en bindande ed.</v>
<v n="16">Tre dagar senare kom det fram att männen i själva verket var nära grannar till Israel.</v>
<v n="17">Israels armé drog då omedelbart iväg för att undersöka saken och nådde efter tre dagar fram till deras städer, Gibeon, Kefira, Beerot och Kirjat-Jearim.</v>
<v n="18">Men på grund av eden som Israels ledare hade avlagt inför Herren Gud kunde de inte anfalla städerna, och israeliterna opponerade sig mot sina ledare för att de hade ingått fredsfördraget.</v>
<v n="19">Men deras ledare svarade: "Vi har avlagt en ed inför Herren att vi inte ska anfalla dem, och det löftet måste vi hålla.</v>
<v n="20">Vi måste låta dem få leva, för om vi bryter eden kommer Herrens vrede över oss."</v>
<v n="21">Folket i Gibeon blev alltså israeliternas tjänare och fick hugga ved och bära vatten åt dem.</v>
<v n="22">Josua sammankallade deras ledande män och frågade: "Varför ljög ni för oss och påstod att ni bodde långt borta i ett avlägset land, när ni bor här alldeles intill oss?</v>
<v n="23">Nu kommer en förbannelse att vila över er. Från den här stunden ska ni alltid förse oss med tjänare, som hugger ved och bär vatten i tjänst för vår Gud."</v>
<v n="24">"Vi gjorde det därför att vi hört talas om att Herren sagt till sin tjänare Mose att inta hela detta land och utrota alla som bor här", svarade de. "Vi var rädda för våra liv, och därför gjorde vi på detta sätt.</v>
<v n="25">Men nu är vi ju helt i era händer, och ni kan göra med oss vad ni vill. "</v>
<v n="26">Josua ville inte tillåta israeliterna att döda dem,</v>
<v n="27">utan de fick bli vedhuggare och vattenbärare åt folket i Israel och vid Herrens altare, på den plats där det skulle komma att byggas. Detta är fortfarande deras uppgift.</v>
</c>
<c n="10">
<v n="1">När Adoni-Sedek, kungen i Jerusalem, hörde att Josua hade besegrat Ai och dödat kungen där, på samma sätt som han hade gjort i Jeriko, och hur invånarna i Gibeon hade lyckats få ett fredsfördrag med Israel och blivit dess allierade,</v>
<v n="2">blev han fruktansvärt rädd. Gibeon var nämligen en stor stad, lika stor som någon av kungastäderna och mycket större än Ai, och dess män var kända för att vara verkliga krigare.</v>
<v n="3">Adoni-Sedek skickade därför ett meddelande till kung Hoham i Hebron, kung Piram i Jarmut, kung Jafia i Lakis och kung Debir i Eglon.</v>
<v n="4">"Kom och hjälp mig att besegra gibeoniterna", skrev han. "De har slutit fred med Josua och Israels folk."</v>
<v n="5">Dessa fem amoreiska kungar slog alltså samman sina arméer och anföll gemensamt Gibeon.</v>
<v n="6">Då sände männen i Gibeon omedelbart bud till Josua i Gilgal. "Kom och hjälp dina tjänare!" bad de. "Skynda er! Alla amoreiska kungar som bor i bergsbygderna anfaller oss gemensamt med sina arméer."</v>
<v n="7">Josua och israeliternas armé lämnade då Gilgal för att undsätta Gibeon.</v>
<v n="8">"Var inte rädd för dem", sa Herren till Josua. "De är redan besegrade! Inte en enda av dem ska kunna stå emot dig."</v>
<v n="9">Josua och armén marscherade hela natten och överrumplade fienden.</v>
<v n="10">Herren lät det bli panik bland dem när de fick se israeliterna. De blev fullständigt besegrade, och israeliterna förföljde de överlevande ända bort till Bet-Horon, Aseka och Mackeda och dödade många av dem.</v>
<v n="11">Och när de under sin flykt undan israeliterna rusade nerför sluttningen mot Bet-Horon, lät Herren en fruktansvärd hagelstorm komma över dem, och den följde dem hela vägen fram till Aseka. Fler blev dödade av hagel än av israeliternas svärd.</v>
<v n="12">Medan israeliterna förföljde fienden bad Josua högt: "Låt solen stå stilla över Gibeon och låt månen stå kvar i Ajalons dal!"</v>
<v n="13">Och solen och månen flyttade sig inte förrän Israels armé hade slagit fiendehärarna! Detta finns närmare skildrat i "Den redliges bok". Solen stod kvar uppe på himlen nästan ett helt dygn!</v>
<v n="14">Det har aldrig tidigare och inte heller senare hänt att Herren har hindrat solen att gå ner som svar på en mans bön. Det var Herren som stred för Israel den dagen.</v>
<v n="15">Senare återvände Josua och israeliternas armé till Gilgal.</v>
<v n="16">Under striden flydde de fem kungarna och gömde sig i en grotta vid Mackeda.</v>
<v n="17">När Josua nåddes av nyheten att man funnit kungarna</v>
<v n="18">befallde han att en stor sten skulle rullas framför grottans ingång och att vakter skulle sättas dit, så att kungarna inte skulle kunna fly.</v>
<v n="19">De övriga soldaterna fick följande order: "Förfölj fienden och angrip dem bakifrån! Låt dem inte komma tillbaka till sina städer, för Herren ska hjälpa er att fullständigt förgöra dem."</v>
<v n="20">Josua och Israels armé fortsatte att meja ner fienden och gjorde slut på de fem arméerna med undantag av det fåtal som lyckades komma tillbaka till sina befästa städer.</v>
<v n="21">Då återvände alla israeliterna till sitt läger vid Mackeda, och efter detta vågade ingen längre anfalla Israel.</v>
<v n="22" t="23">Josua gav nu sina män befallning om att flytta bort stenen från grottans öppning och föra ut de fem kungarna från Jerusalem, Hebron, Jarmut, Lakis och Eglon.</v>
<v n="24">Sedan sammankallade han hela armén och gav befälhavarna för armén order att sätta sina fötter på kungarnas nackar.</v>
<v n="25">"Var inte rädda, och tappa inte modet", sa Josua till sina män. "Var bara starka och frimodiga, för så här kommer Herren att göra med alla era fiender."</v>
<v n="26">Med de orden stack Josua sitt svärd i de fem kungarna och hängde upp deras döda kroppar på fem pålar, där de fick hänga tills det blev kväll.</v>
<v n="27">Vid solnedgången gav Josua befallning om att kropparna skulle tas ner och kastas in i grottan där kungarna hade gömt sig. Framför grottan kastade man upp ett stort stenröse, som fortfarande finns kvar.</v>
<v n="28">Samma dag utplånade Josua staden Mackeda och dödade kungen och alla andra som bodde där, och inte en människa i hela staden kom undan med livet.</v>
<v n="29">Därefter tågade israeliterna mot Libna.</v>
<v n="30">Herren gav dem också den staden och dess kung, och alla dödades, precis som i Jeriko.</v>
<v n="31">Från Libna fortsatte de till Lakis och anföll staden.</v>
<v n="32">Herren gav också Lakis i Israels hand, så att de intog staden på andra dagen, och här gick det för invånarna på samma sätt som i Libna.</v>
<v n="33">Under anfallet mot Lakis hade kung Horam från Geser kommit för att försöka hjälpa till att försvara staden, men Josuas män dödade också honom och slog hela hans armé.</v>
<v n="34" t="35">Den israelitiska armén drog sedan vidare till Eglon och intog det redan första dagen, och alldeles som i Lakis dödade de alla invånarna.</v>
<v n="36">Sedan lämnade de Eglon, fortsatte till Hebron,</v>
<v n="37">intog det och alla dess förstäder och dödade hela befolkningen.</v>
<v n="38">Därefter återvände de till Debir</v>
<v n="39">och intog det såväl som de kringliggande byarna, och allt folk dödades, precis som i Libna.</v>
<v n="40">På så sätt besegrade Josua och hans armé hela landet, folken och kungarna i bergsbygden, på syd- och låglandet och på bergssluttningarna. De dödade alla i hela landet, precis som Herren, Israels Gud, hade gett befallning om,</v>
<v n="41">alla från Kades- Barnea till Gasa, och från Gosen ända till Gibeon.</v>
<v n="42">Allt detta genomfördes i en följd, och Herren, Israels Gud, stred för sitt folk.</v>
<v n="43">Sedan återvände Josua och hans armé till lägret vid Gilgal.</v>
</c>
<c n="11">
<v n="1">När kung Jabin i Hasor fick höra vad som hade hänt skickade han ett meddelande med en kallelse till kung Jobab i Madon, kungarna i Simron och Aksaf,</v>
<v n="2">och till kungarna i de norra bergsbygderna, i Araba, söder om Kinarot, och vidare till kungarna på låglandet och kungarna i Dors bergstrakter västerut.</v>
<v n="3">Han meddelade också kananeerna, både österut och västerut, amoreerna, hetiterna, perisseerna, jebuseerna i bergsbygden och hiveerna nedanför Hermon i Mispalandet.</v>
<v n="4">Alla svarade på kallelsen genom att mobilisera sina arméer, och de slog sig samman för att krossa Israel. Deras stora gemensamma armé, med en lång rad hästar och vagnar, fyllde hela området vid Meroms källor så långt man kunde se,</v>
<v n="5">där de hade slagit läger vid källorna.</v>
<v n="6">"Du ska inte vara rädd för dem", sa Herren till Josua. "I morgon vid den här tiden kommer de att vara döda allesammans! Skär av hälsenorna på deras hästar och bränn upp deras vagnar!"</v>
<v n="7">Josua och hans folk anföll dem plötsligt där vid Meroms källor.</v>
<v n="8">Herren överlämnade hela den stora armén i israeliternas hand och de förföljde den ända bort till Stora Sidon, till en plats som kallades Misrefot-Maim, och vidare till Mispadalen, tills det inte fanns en enda överlevande kvar.</v>
<v n="9">Josua och hans män gjorde som Herren gett befallning om; de skar av hälsenorna på hästarna och brände upp alla vagnar.</v>
<v n="10">På vägen tillbaka intog Josua Hasor och dödade dess kung. (Hasor hade en gång varit huvudstad för alla de nämnda rikena.)</v>
<v n="11">Alla i staden dödades, och hela staden sattes i brand.</v>
<v n="12">Josua intog därefter alla de övriga kungastäderna och dödade alla deras invånare, precis som Mose långt tidigare hade gett befallning om.</v>
<v n="13">Men Josua brände inte upp någon av de städer som låg på höjderna, förutom Hasor.</v>
<v n="14">Boskapen och allt som kunde tas som byte från dessa städer fick israeliterna behålla, men allt folket dödades.</v>
<v n="15">Herren hade nämligen talat om för sin tjänare Mose att de skulle göra så, och Mose hade vidarebefordrat denna befallning till Josua, som gjorde precis det han blivit tillsagd att göra. Han var mycket noga med att följa alla de föreskrifter som Herren hade gett Mose.</v>
<v n="16">Josua intog alltså hela landet, bergsbygden, Negev och hela landet Gosen, låglandet och hedmarken och även Israels bergsbygd och dess lågland.</v>
<v n="17">Israels område sträckte sig nu hela vägen från berget Halak, som höjer sig mot Seir, ända till Baal-Gad i Libanondalen nedanför berget Hermon. Josua dödade alla kungarna i dessa områden.</v>
<v n="18">Under en lång tid krigade Josua mot alla dessa kungar.</v>
<v n="19">Inget folk fick något fredsfördrag med undantag av hiveerna i Gibeon. Alla de övriga utrotades.</v>
<v n="20">Herren fick nämligen de fientliga kungarna att vilja strida mot Israel i stället för att be det om fred, och därför blev de dödade, precis som Herren hade sagt till Mose.</v>
<v n="21">Under denna tid utrotade Josua alla anakiterna, som bodde i bergsbygderna vid Hebron, Debir, Anab, i hela Juda bergsbygd och i hela Israels bergsbygd. Han dödade dem alla och utplånade deras städer.</v>
<v n="22">Ingen av dem blev kvar i Israels barns land, med undantag för några som fortfarande fanns kvar i Gasa, Gat och Asdod.</v>
<v n="23">Josua intog alltså hela landet, precis som Herren hade sagt till Mose, och han gav det åt Israels barn som arv, och det delades mellan stammarna.Efter alla dessa krig fick landet äntligen fred.</v>
</c>
<c n="12">
<v n="1">Här följer en förteckning över de kungar som Israel besegrade öster om Jordan och vars områden de intog. Området sträcker sig hela vägen från dalen vid floden Arnon till berget Hermon och innefattar också städerna i östra öknen.</v>
<v n="2">Amoreernas kung Sihon bodde i Hesbon. Hans kungarike sträckte sig från Aroer, vid floden Arnons strand, och från mitten av floddalen till floden Jabbok, som är Ammons barns gräns. Detta omfattar hälften av det nuvarande Gilead.</v>
<v n="3">Sihon kontrollerade också östra Jordandalen så långt norrut som till östra stranden av Galileiska sjön och söderut till Döda havet och sluttningarna upp mot bergsområdet Pisga.</v>
<v n="4">Kung Og i Basan, den siste av rafaeerna, bodde i Astarot och Edrei.</v>
<v n="5">Han regerade över Hermons bergsbygd, över Salka och hela Basan till gränsen av gesureernas och maakateernas områden i väster. Söderut sträckte sig hans rike så att det omfattade den norra hälften av Gilead, där det gränsade till Sihons, kungens i Hesbon, område.</v>
<v n="6">Mose och Israels barn hade besegrat dessa folk, och Mose gav landet till Rubens och Gads stammar och ena hälften av Manasses stam.</v>
<v n="7">Här följer en förteckning över de kungar som Josua och Israels arméer besegrade på västra sidan om Jordan. (Det land som låg mellan Baal-Gad i Libanondalen och berget Halak, väster om Seir, gav Josua till besittning åt de andra stammarna i Israel.</v>
<v n="8" t="24">Området omfattade bergsbygden, låglandet, hedmarken, bergssluttningarna, Judas öken och Negev. De folk som bodde där var hetiterna, amoreerna, kananeerna, perisseerna, hiveerna och jebuseerna.) Kungarna var: kungen i Jeriko, kungen i Ai nära Betel, kungen i Jerusalem, kungen i Hebron, kungen i Jarmut, kungen i Lakis, kungen i Eglon, kungen i Geser, kungen i Debir, kungen i Geder, kungen i Horma, kungen i Arad, kungen i Libna, kungen i Adullam, kungen i Mackeda, kungen i Betel, kungen i Tappua, kungen i Hefer, kungen i Afek, kungen i Lassaron, kungen i Madon, kungen i Hasor, kungen i Simron-Meron, kungen i Aksaf, kungen i Taanak, kungen i Megiddo, kungen i Kedes, kungen i Jokneam vid Karmel, kungen över Dor i staden Nafat-Dor, kungen över Goim vid Gilgal och kungen i Tirsa. Tillsammans var de trettioen stycken.</v>
</c>
<c n="13">
<v n="1">Josua var nu en gammal man, och Herren sa till honom: "Du har nu blivit gammal, och fortfarande finns det flera folk som måste besegras</v>
<v n="2" t="7">och stora områden som återstår att inta:Filisteernas alla landområden, eftersom hela området mellan Egyptens bäck och Ekrons område räknas till Kanaans land, det som filisteernas fem hövdingar regerar över, nämligen Gasa, Asdod, Askelon, Gat och Ekron.Även aveernas område hör dit, gesureernas land, Meara (som tillhör sidonierna) och ända till Afek vid gränsen till amoreernas område.Gebaliternas land vid kusterna och hela Libanontrakten från Baal-Gad nedanför berget Hermon till vägen mot Hamat. Hela bergsbygden från Libanon till Misrefot-Maim med sidoniernas områden.Jag är beredd att driva bort alla dessa folk för Israels barns skull, så räkna redan nu med dessa områden när du delar landet mellan de nio stammarna och ena hälften av Manasses stam, precis som jag befallt dig."</v>
<v n="8">Den andra hälften av Manasses stam och Rubens och Gads stammar hade redan fått sina områden på östra sidan av Jordan, för Mose hade tidigare tilldelat dem detta område.</v>
<v n="9">Det sträckte sig från Aroer vid floden Arnon, med staden i dalen inräknad, och över Medebaslätten till Dibon.</v>
<v n="10">Det omfattade också alla de städer som tillhört amoreernas kung Sihon, som regerade i Hesbon, och sträckte sig ända bort till ammoniternas område.</v>
<v n="11">Vidare hörde Gilead och gesureernas och maakateernas område dit samt hela Hermons bergsbygd och hela Basan med staden Salka,</v>
<v n="12">och dessutom det område som tillhörde kung Og i Basan, som hade regerat i Astarot och Edrei. Han var den siste av rafaeerna, vilka Mose hade drivit bort.</v>
<v n="13">Men Israels folk hade inte fördrivit gesureerna och maakateerna, som än i dag bor kvar bland israeliterna.</v>
<v n="14">Mose hade inte tilldelat Levis stam något landområde. Den fick i stället de offer som frambars inför Herren.</v>
<v n="15">Mose hade tilldelat Rubens stam följande område, så stort att det skulle vara tillräckligt för alla i stammen.</v>
<v n="16">Det sträckte sig från Aroer vid Arnons strand och från staden som låg mitt i dalen och omfattade hela slätten vid Medeba</v>
<v n="17">till Hesbon och de andra städerna på slätten, Dibon, Bamot-Baal, Bet-Baal-Meon,</v>
<v n="18">Jahas, Kedemot, Mefaat,</v>
<v n="19">Kirjataim, Sibma, Seret-Hassahar på Dalberget,</v>
<v n="20">Bet-Peor samt Pisgas sluttningar och Bet-Hajesimot.</v>
<v n="21">Rubens land omfattade också de övriga städerna på slätten, som tillhörde Sihons kungadöme. Sihon var den kung som hade bott i Hesbon och blivit dödad av Mose tillsammans med de midjanitiska hövdingarna Evi, Rekem, Sur, Hur och Reba.</v>
<v n="22">Israels folk hade också dödat spåmannen Bileam, Beors son.</v>
<v n="23">Floden Jordan utgjorde gräns i väster för Rubens stam.</v>
<v n="24">Mose gav landområden också till Gads stam i förhållande till dess storlek.</v>
<v n="25">Området omfattade Jaeser och alla städer i Gilead och hälften av Ammons barns land, ända till det Aroer som ligger i närheten av Rabba.</v>
<v n="26">Det sträckte sig också från Hesbon ända till Ramat-Hammospe och Betonim, och från Mahanaim ända till Lidebirs område.</v>
<v n="27" t="28">I dalen fick de Bet-Haran, Bet-Nimra, Suckot, Safon och det övriga av landet som tillhört kung Sihon i Hesbon. Floden Jordan utgjorde den västra gränsen upp till Galileiska sjön. Därifrån gick gränsen åt öster bort från floden.</v>
<v n="29">Mose hade gett följande område till den ena hälften av Manasses stam efter dess behov.</v>
<v n="30">Deras område sträckte sig norrut från Mahanaim och omfattade hela Basan, kung Ogs tidigare kungadöme, och alla Jairs sextio städer i Basan.</v>
<v n="31">Hälften av Gilead och kung Ogs huvudstäder Astarot och Edrei gavs åt ena hälften av Makirs, Manasses sons, familj.</v>
<v n="32">På detta sätt delade Mose landet öster om Jordan där folket slagit läger mitt emot Jeriko.</v>
<v n="33">Men Mose hade inte tilldelat Levis stam något område, för han hade förklarat för dem att Herren Gud skulle vara deras arv. Han var allt vad de behövde, precis som han hade lovat dem.</v>
</c>
<c n="14">
<v n="1" t="2">Resten av det intagna landet tilldelades de återstående nio och en halv stammarna i Israel. Man beslutade om vilka områden de olika stammarna skulle ha genom att dra lott inför Herren, och Herren gjorde så att lotten föll på det sätt han önskade, medan prästen Eleasar, Josua och stamledarna övervakade lottkastningen.</v>
<v n="3" t="4">Mose hade redan gett landområden åt de två och en halv stammarna på östra sidan Jordan. Josefs stam hade blivit två separata stammar, nämligen Manasses och Efraims, och leviterna fick inte något land alls, förutom städerna som de skulle bo i och de kringliggande betesmarkerna för deras boskap.</v>
<v n="5">Delningen av landet skedde alltså helt enligt de direktiv som Mose hade fått av Herren.</v>
<v n="6">Under ledning av Kaleb kom en delegation från Juda stam till Josua i Gilgal."Kommer du ihåg vad Herren sa till Mose om dig och mig, när vi var vid Kades-Barnea?" frågade Kaleb Josua.</v>
<v n="7">"Då var jag fyrtio år, och Mose hade sänt oss från Kades-Barnea för att spionera på Kanaans land. Jag rapporterade vad jag ansåg vara sanning,</v>
<v n="8">men våra bröder som var med oss skrämde folket så att de inte vågade gå in i löfteslandet. Eftersom jag hade följt Herren min Gud</v>
<v n="9">sa Mose till mig: 'Den del av landet som du just nu varit i ska tillhöra dig och dina efterkommande för all framtid.'</v>
<v n="10">Som du ser har Herren under de fyrtiofem år som gått och medan Israel vandrade omkring i öknen låtit mig få leva och vara frisk, och i dag är jag åttiofem år.</v>
<v n="11">Jag är lika stark nu som jag var när Mose skickade oss ut på detta uppdrag, och jag kan fortfarande leda folket och strida lika bra som jag kunde då!</v>
<v n="12">Ge mig nu bergsbygden, som Herren lovade mig. Du kommer väl ihåg att vi då träffade på anakiterna, som bodde där i befästa städer, men om Herren är med mig ska jag driva ut dem ur landet."</v>
<v n="13" t="14">Josua välsignade då Kaleb och gav honom Hebron som arv, därför att han hade följt Herren, Israels Gud.</v>
<v n="15">(Tidigare hade Hebron kallats Kirjat-Arba efter en stor hjälte bland anakiterna.)I landet rådde sedan fred.</v>
</c>
<c n="15">
<v n="1">Juda stam fick sin del söderut intill Edoms gräns och öknen Sin.</v>
<v n="2" t="4">Närmare bestämt började denna gräns vid södra viken av Döda havet och gick utmed södra sidan av Skorpionhöjden och vidare in i öknen Sin till Hesron (söder om Kades-Barnea), sedan upp till Addar och därefter mot Karka och Asmon, tills den slutligen nådde Egyptens bäck och följde den till Medelhavet.</v>
<v n="5">Den östra gränsen sträckte sig utmed Döda havet till floden Jordans utlopp.Den norra gränsen började vid viken där Jordan rinner ut i Döda havet,</v>
<v n="6">sträckte sig därifrån upp mot Bet-Hogla och fram norr om Bet-Haaraba till Bohans, Rubens sons, sten.</v>
<v n="7">Därifrån gick gränsen upp till Debir från Akors dal i nordlig riktning mot det Gilgal som ligger mitt emot Adummimshöjden, söder om bäcken. Gränsen gick sedan fram till Semeskällan, ut till Rogelskällan</v>
<v n="8">och fortsatte upp mot Hinnoms sons dal, söder om Jebus höjd, där staden Jerusalem ligger. Därefter gick gränsen upp till toppen av det berg som ligger ovanför Hinnomsdalen, i norra delen av Refaimsdalen.</v>
<v n="9">Därifrån drogs gränsen från toppen av berget fram till Neftoavattnets källa och vidare till städerna i Efrons bergsbygd, innan den vände norrut till Baala (vilket är ett annat namn för Kirjat-Jearim).</v>
<v n="10" t="11">Från Baala gick gränsen västerut mot Seirs bergsbygd och fram till Jearims bergshöjd, d.v.s. Kesalon, och vidare ner till Bet-Semes. Den drog sedan åter mot nordväst, gick förbi Timna till Ekrons höjd, där den böjde sig mot väster och gick till Sickeron och berget Baala. Gränsen fortsatte vidare norrut, passerade Jabneel och slutade vid Medelhavet,</v>
<v n="12">som alltså blev gräns i väster.</v>
<v n="13">Herren befallde Josua att ge en del av Judas område åt Kaleb, Jefunnes son, och han fick därför staden Arba, som fått sitt namn efter Anaks far och som också kallades Hebron.</v>
<v n="14">Kaleb fördrev Anaks tre söner Sesai, Ahiman och Talmai,</v>
<v n="15">och därefter stred han mot folket som bodde i staden Debir (tidigare kallad Kirjat-Sefer).</v>
<v n="16">Kaleb lovade att han skulle ge sin dotter Aksa till hustru åt den som intog Kirjat-Sefer.</v>
<v n="17">Otniel, som var son till Kalebs bror Kenas, var den som intog staden, och därför blev Aksa Otniels hustru.</v>
<v n="18" t="19">När hon skulle lämna sitt föräldrahem tillsammans med sin man övertalade hon honom att be hennes far om en åker i bröllopsgåva, och hon steg ner från åsnan för att tala med sin far om detta."Vad vill du? Är det något mer jag kan hjälpa dig med?" frågade han."Ge mig ännu en present!" svarade hon. "Landet som du gav mig är ju rena öknen. Kan du inte ge oss några källor också?"Han gav henne då den övre såväl som den nedre vattenkällan.</v>
<v n="20">Judas stam fick följande område:</v>
<v n="21" t="32">De städer och byar, som låg utmed gränsen mot Edom i sydlandet, nämligen Kabseel, Eder, Jagur, Kina, Dimona, Adada, Kedes, Hasor och Jitnan, Sif, Telem, Bealot, Hasor-Hadatta, Keriot, Hesron (även kallad Hasor), Amam, Sema, Molada, Hasar-Gadda. Hesmon, Bet-Pelet, Hasar-Sual, Beer-Seba och Bisjotja, Baala, Ijim, Esem, Eltolad, Kesil, Horma, Siklag, Madmanna, Sansanna, Lebaot, Silhim, Ain och Rimmon. Tillsammans var detta tjugonio städer med kringliggande byar.</v>
<v n="33" t="36">Följande städer och byar, som låg på låglandet, tilldelades också Juda:Estaol, Sorga, Asna, Sanoa och En-Gannim, Tappua och Enam, Jarmut och Adullam, Soko och Aseka, Saaraim, Aditaim, Gedera och Gederotaim. Tillsammans var detta fjorton städer med kringliggande byar.</v>
<v n="37" t="44">Judas stam fick dessutom tjugofem andra städer med kringliggande byar:Senan, Hadasa, Migdal-Gad, Dilean, Mispe, Jokteel, Lakis, Boskat, Eglon, Kabbon, Lamas, Kitlis, Gederot, Bet-Dagon, Naama och Mackeda, Libna, Eter, Asan, Jifta, Asna, Nesib, Kegila, Aksiv och Maresa.</v>
<v n="45">Judas stams område omfattade också Ekrons alla städer och byar.</v>
<v n="46">Från Ekron sträckte sig gränsen till Medelhavet och städerna utmed gränsen</v>
<v n="47">mot Asdod med deras kringliggande byar, och till Gasa med dess byar ända fram till Egyptens bäck. Det omfattade hela kusten utmed Medelhavet till Egyptens bäck i söder.</v>
<v n="48" t="61">Juda fick också dessa fyrtiofyra städer i bergsbygden med deras kringliggande byar:Samir, Jattir, Soko, Danna, Kirjat-Sanna (även kallad Debir), Anab, Estemo, Anim, Gosen, Holon och Gilo, Arab, Ruma, Esean, Janum, Bet-Tappua, Afeka, Humta, Kirjat-Arba (även kallad Hebron), Sior, Maon, Karmel, Sif, Juta, Jisreel, Jokdeam, Sanoa, Kain, Gibea, Timna, Halhul, Bet-Sur, Gedor, Maarat, Bet-Anot, Eltekon, Kirjat-Baal (även kallad Kirjat-Jearim), Rabba,</v>
<v n="62">Bet-Haaraba, Middin, Sekaka, Nibsan, Irhammela och En-Gedi.</v>
<v n="63">Men Juda stam kunde inte driva ut jebuseerna som bodde i staden Jerusalem, och därför bor jebuseerna bland Judas folk än i dag.</v>
</c>
<c n="16">
<v n="1" t="4">Josefs stammars (Efraims och halva Manasses stam) södra gräns sträckte sig från floden Jordan vid Jeriko genom öknen och bergsbygden till Betel. Från Betel gick den mot Lus och sedan till Atarot i arkiternas område. Därefter gick den västerut ner till jafletiternas område ända ner till Nedre Bet-Horons område, sedan till Gerer, och vidare ut mot Medelhavet.</v>
<v n="5" t="6">Gränsen för Efraims stam började i öster vid Atrot-Addar. Därifrån gick den till Övre Bet-Horon och ut mot Medelhavet. Den norra gränsen började vid Medelhavet och sträckte sig österut förbi Mikmetat och fortsatte sedan förbi Taanat-Silo och Janoa.</v>
<v n="7">Från Janoa gick den söderut till Atarot och Naara, träffade Jeriko och gick ut vid Jordan.</v>
<v n="8">Den västra hälften av den norra gränsen gick från Tappua och följde Kanabäcken till Medelhavet.</v>
<v n="9">Efraim fick också en del av de städer som låg inom det område som tillhörde Manasses stam.</v>
<v n="10">Kananeerna, som bodde i Geser, blev aldrig bortdrivna, och därför bor de kvar bland folket än i dag och är dess slavar.</v>
</c>
<c n="17">
<v n="1">Manasse var Josefs äldste son. Manasses äldste son Makir, som var far till Gilead, hade redan fått Gileads land och Basan på östra sidan om floden Jordan, för han och hans släkt var verkliga stridsmän.</v>
<v n="2">Landet på västra sidan Jordan gavs åt Abiesers, Heleks, Asriels, Sikems, Hefers och Semidas familjer.</v>
<v n="3">Men Hefers son Selofhad (sonson till Gilead, sonsons son till Makir och sonsons sonson till Manasse) hade inte några söner. Han hade i stället fem döttrar, som hette Mahela, Noa, Hogla, Milka och Tirsa.</v>
<v n="4">Dessa kvinnor gick till prästen Eleasar och till Josua och till Israels ledare och sa:"Herren sa till Mose att vi skulle få lika stora områden som männen i vår stam."</v>
<v n="5" t="6">Då fick de lika mycket land som sina farbröder, precis som Herren sagt till Mose, och hela arvslotten kom att omfatta tio landområden förutom Gileads och Basans områden på andra sidan Jordan.</v>
<v n="7">Manasses stams södra gräns sträckte sig från Aser fram till Mikmetat, som ligger öster om Sikem. Därifrån gick gränsen till En-Tappua.</v>
<v n="8">(En-Tappua tillhörde Manasse, men själva staden på gränsen till Manasses land tillhörde Efraims stam.)</v>
<v n="9">Från Tappua sträckte sig gränsen vidare ner till Kanabäcken och söder om den fram till Medelhavet. Flera städer söder om bäcken tillhörde Efraims stam, fastän de var belägna inom Manasses område.</v>
<v n="10">Landet söder om bäcken var avsett för Efraim, och landet norr om bäcken tillföll Manasse. I väster var Medelhavet gräns för Manasses område. I norr gränsade det till Asers område och i öster till Isaskars område.</v>
<v n="11">Manasses stam fick också följande städer, som låg på Isaskars och Asers områden: Bet-Sean, Jibleam, Dor, En-Dor, Taanak, Megiddo och de tre höjdernas land, med deras respektive kringliggande byar.</v>
<v n="12">Men eftersom Manasses ättlingar inte kunde fördriva folket som bodde i dessa städer, kom kananeerna att bo kvar där.</v>
<v n="13">När Israels barn senare blev starkare tvingade de kananeerna att arbeta som slavar.</v>
<v n="14">Då kom Josefs två stammar till Josua och frågade: "Varför har du bara gett oss en del av landet, när Herren har gjort vårt folk så talrikt?"</v>
<v n="15">"Om bergsbygden i Efraim inte räcker till för er kan ni röja i skogsområdet där perisseerna och rafaeerna bor", svarade Josua.</v>
<v n="16" t="18">"Bra", sa Josefs stammar. "Kananeerna i dalbygden runt Bet-Sean och i Jisreels dal är alldeles för starka för oss. Och de har stridsvagnar av järn.Ni ska ta skogstrakterna upp mot bergen", svarade Josua. "Och eftersom ni är en sådan stor och stark stam kommer ni säkert att klara av att bo där. Jag är övertygad om att ni skulle kunna driva ut kananeerna ur dalarna också, även om de är starka och har stridsvagnar av järn."</v>
</c>
<c n="18">
<v n="1" t="2">Trots att sju av Israels stammar ännu inte fått några områden i det land som Gud hade gett dem, samlades hela Israel i Silo för att sätta upp Herrens tält. De hade nu kontroll över hela landet.</v>
<v n="3">Då frågade Josua: "Hur länge tänker ni vänta, innan ni driver ut folket som bor i det land som Gud har gett er?</v>
<v n="4">Utse tre män från varje stam, så ska jag skicka iväg dem att utforska de områden som inte är intagna än. Sedan får de komma tillbaka och rapportera, så vi vet hur vi kan dela upp områdena.</v>
<v n="5" t="6">Männen får dela upp landet i sju delar, och sedan tänker jag dra lott om vilket område varje stam ska få.</v>
<v n="7">Men kom ihåg att leviterna inte ska ha något område, för de är Herrens präster. Det är ett tillräckligt stort arv. Och naturligtvis får inte heller Rubens och Gads stammar och ena halvan av Manasses stam något mer, eftersom de redan har fått områden på östra sidan av Jordan, där Mose lovade dem att de skulle få slå sig ner."</v>
<v n="8">Männen gav sig alltså iväg för att kartlägga landet och sedan komma tillbaka med rapport till Josua. Därefter skulle Herren få bestämma vilka områden som skulle tillfalla de olika stammarna, genom att man drog lott.</v>
<v n="9">Männen gjorde som de blivit tillsagda och delade upp hela området i sju delar och antecknade alla städerna i de olika områdena. Sedan återvände de till Josua i lägret vid Silo.</v>
<v n="10">Vid tältet i Silo visade Herren Josua genom lottkastning hur områdena skulle fördelas på de olika stammarna.</v>
<v n="11">Det landområde som tilldelades familjerna i Benjamins stam låg mellan de områden som Judas och Josefs stammar tidigare fått.</v>
<v n="12">Den norra gränslinjen började vid floden Jordan och gick norr om Jeriko. Sedan fortsatte den västerut genom bergsbygden och öknen vid Bet-Aven.</v>
<v n="13">Därifrån gick gränsen söder om Lus (som också kallades Betel) och fortsatte ner till Atrot-Addar, nära berget som ligger söder om Nedre Bet-Horon.</v>
<v n="14">Där svängde gränslinjen mot söder, passerade berget vid Bet-Horon och slutade vid Kirjat-Baal (som också kallas Kirjat-Jearim), en av Judas stams städer. Detta var den västra gränsen.</v>
<v n="15">Den södra gränsen sträckte sig från Kirjat-Jearim, över berget Efrom till Neftoavattnets källa</v>
<v n="16">och ner till bergsfoten vid Hinnoms sons dal, norrut i Refaims dal. Därifrån fortsatte den tvärs igenom Hinnoms dal och gick söder om den gamla delen av Jerusalem, där jebuseerna bodde, och fortsatte ner till Rogelskällan.</v>
<v n="17">Från Rogelskällan gick gränslinjen mot nordost till Semeskällan och vidare till Gelilot, som ligger mitt emot Adummimshöjden. Därefter gick den ner till Bohans sten (Bohan var son till Ruben),</v>
<v n="18">vidare utmed norra kanten av Araba</v>
<v n="19">och söderut förbi Bet-Hoglas höjd för att sluta vid Döda havets norra vik, som utgör södra änden av floden Jordan.</v>
<v n="20">I öster utgjordes gränsen av floden Jordan.</v>
<v n="21" t="28">Följande tjugosex städer ingick också i det land som Benjamins stam fick:Jeriko, Bet-Hogla, Emek-Kesis, Bet-Haaraba, Semaraim, Betel, Avim, Para, Ofra, Kefar-Haammoni, Ofni och Geba, Gibeon, Rama, Beerot, Mispe, Kefira, Mosa, Rekem, Jirpeel, Tarala, Sela, Elef, Jebus (även kallad Jerusalem), Gibeat och Kirjat-Jearim.</v>
</c>
<c n="19">
<v n="1">Nästa stam som fick sig tilldelat ett landområde var Simeons stam. Den fick en del av det land som tidigare tilldelats Juda.</v>
<v n="2" t="7">Deras arvslott omfattade följande städer med kringliggande byar:Beer-Seba, Seba, Molada, Hasar-Sual, Bala, Esem, Eltolad, Betul, Horma, Siklag, Bet-Hammarkabot, Hasar-Susa, Bet-Lebaot och Saruhen, Ain, Rimmon, Eter och Asan.</v>
<v n="8">Städerna så långt söderut som till Baalat-Beer (också känt som Rama i Negev) gavs också till Simeons stam.</v>
<v n="9">Simeons stams arvslott kom alltså från det som tidigare hade getts till Juda, för Judas område hade blivit för stort för dem.</v>
<v n="10">Den tredje stammen som fick sig tilldelat landområde var Sebulon. Dess gräns började söder om Sarid.</v>
<v n="11">Därifrån svängde den västerut och gick nära Mareala och Dabbaset, tills den nådde bäcken öster om Jokneam.</v>
<v n="12">I andra riktningen gick gränslinjen österut till Kislot-Tabors gräns och därifrån till Dobrat och Jafia.</v>
<v n="13">Sedan fortsatte den österut, förbi Gat-Hefer och Et-Kasin och Rimmon i riktning mot Nea.</v>
<v n="14">Sebulons norra gränslinje gick förbi Hannaton och så ut till Jifta-Els dal.</v>
<v n="15" t="16">Städerna i det området innefattade, förutom dem som redan nämnts, Kattat, Nahalal, Simron, Jidala och Bet-Lehem med alla kringliggande byar. Tillsammans var det tolv städer.</v>
<v n="17" t="23">Den fjärde stammen som fick land sig tilldelat var Isaskar. Området innehöll följande städer:Jisreel, Kesullot, Sunem, Hafaraim, Sion, Anaharat, Rabbit, Kisjon, Ebes, Remet, En-Gannim, En-Hadda och Bet-Passes, Tabor, Sahasuma och Bet-Semes, tillsammans sexton städer med kringliggande byar. Isaskars gräns slutade vid Jordan.</v>
<v n="24" t="26">Den femte stammen som fick land sig tilldelat var Aser. Området innefattade följande städer:Helkat, Hali, Beten, Aksaf, Alamelek, Amead och Miseal.I väster gick gränsen till Karmel och Sihor-Libnat,</v>
<v n="27">svängde österut mot Bet-Dagon och gick så långt som till Sebulon och Jifta-Els dal och därefter till Bet-Haemek och Negiel. Sedan gick den till Kabul,</v>
<v n="28">Ebron, Rehob, Hammon och Kana och Stora Sidon.</v>
<v n="29">Sedan svängde gränsen mot Rama och fram till den befästa staden Tyrus och kom fram till Medelhavet vid Hosa. Området omfattade också Aksib,</v>
<v n="30" t="31">Umma, Afek och Rehob, sammanlagt tjugotvå städer med kringliggande byar.</v>
<v n="32">Den sjätte stammen som blev tilldelad ett landområde var Naftalis stam.</v>
<v n="33">Dess gränslinje började vid Helef, vid eken i Saanannim, och sträckte sig till Adami-Hannekeb, Jabneel och Lackum och gick sedan ut vid Jordan.</v>
<v n="34">Den västra gränslinjen började i närheten av Helef och gick förbi Asnot-Tabor, sedan till Huckok och förenades med Sebulons gräns i söder och Asers i väster och med floden Jordan i öster.</v>
<v n="35" t="39">De befästa städer som ingick i detta område var:Siddim, Ser, Hammat, Rackat, Kinneret, Adama, Rama, Hasor, Kedes, Edrei, En-Hasor, Jireon, Migdal-El, Horem, Bet-Anat och Bet-Semes.Området omfattade sammanlagt nitton städer med kringliggande byar.</v>
<v n="40">Den sjunde och sista stammen som fick sitt landområde var Dan,</v>
<v n="41" t="46">och det innehöll följande städer: Sorga, Estaol, Ir-Semes, Saalabbin, Ajalon, Jitla, Elon, Timna, Ekron, Elteke, Gibbeton, Baalat, Jehud, Bene-Berak, Gat-Rimmon, Me-Hajarkon och Harackon. Dessutom tillkom området i närheten av Jafo.</v>
<v n="47" t="48">Men en del av området visade sig omöjligt att inta, så Dans stam intog Lesem, dödade folket och bosatte sig där i stället, och de kallade staden Dan efter stammens upphovsman.</v>
<v n="49">Hela landet delades mellan stammarna, och folket gav också ett särskilt landområde till Josua,</v>
<v n="50">för Herren hade sagt att han skulle få välja vilken stad han ville. Han valde Timnat-Sera i Efraims bergsbygd, byggde upp staden och bosatte sig där.</v>
<v n="51">Prästen Eleasar, Josua och ledarna för de olika stammarna i Israel hade övervakat lottkastningen, när man delade landet mellan stammarna. Detta skedde under Herrens närvaro vid ingången till tältet i Silo.</v>
</c>
<c n="20">
<v n="1">Herren sa till Josua:</v>
<v n="2">"Säg till Israels folk att utse de fristäder som jag gav Mose instruktioner om.</v>
<v n="3">Om en person har dödat någon oavsiktligt, ska han kunna fly till någon av dessa städer och känna sig säker där, så att inte den dödes släktingar kan komma för att hämnas.</v>
<v n="4">När någon som oavsiktligt dödat en annan flyr till en sådan stad, ska han ta kontakt med de ledande i staden och förklara för dem vad som hänt, och då måste de ta emot honom och låta honom bo där.</v>
<v n="5">Om en släkting till den som blivit dödad kommer för att hämnas, får den skyldige inte utlämnas, eftersom det var en olyckshändelse och inte ett överlagt mord.</v>
<v n="6">Mannen som förorsakat olyckan måste stanna kvar i fristaden tills han stått inför rätta och bo kvar där tills den överstepräst som var i tjänst när olyckan inträffade, har dött. Sedan är han fri att vända tillbaka till sin egen stad och sitt hem.</v>
<v n="7">De städer som utsågs till fristäder var Kedes i Galileen i Naftalis bergsbygd, Sikem i Efraims bergsbygd och Kirjat-Arba (också känd som Hebron) i Judas bergsbygd.</v>
<v n="8">Herren gav också instruktioner om att tre sådana städer skulle utses för detta ändamål på östra sidan av Jordan. Det blev Beser i öknen på slätten som tillhörde Rubens stam, Ramot i Gilead inom Gads stams område och Golan i Basan inom Manasses område.</v>
<v n="9">Dessa fristäder var till både för israeliterna själva och för övriga folk som bodde bland dem. Den som hade vållat någons död kunde fly dit för att ställas inför rätta i stället för att bli utsatt för den dödes familjs hämnd.</v>
</c>
<c n="21">
<v n="1">Sedan kom ledarna för Levis stam till Silo för att rådgöra med prästen Eleasar och Josua samt de övriga ledarna i Israel.</v>
<v n="2">"Herren sa till Mose att ge oss leviter städer där vi kunde bo och betesmark för vår boskap", sa de.</v>
<v n="3">Då fick leviterna några av de städer som man nyligen intagit och de jordområden som hörde till dem.</v>
<v n="4">Tretton av dessa städer hade ursprungligen tilldelats Judas, Simeons och Benjamins stammar. Städerna gavs till prästen Arons söner bland Kehats barn.</v>
<v n="5">De övriga familjerna bland Kehats barn fick tio städer från de områden som tillhörde Efraims, Dans och Manasses stammar.</v>
<v n="6">Gersons barn fick genom lottkastning tretton städer. Dessa städer hade tidigare överlämnats till Isaskars, Asers och Naftalis stammar och Manasses halva stam i Basan.</v>
<v n="7">Meraris barn fick tolv städer som tillhört Ruben, Gad och Sebulon.</v>
<v n="8">Man gjorde alltså som Herren hade befallt Mose, och alla dessa städer valdes genom helig lottdragning inför Herren.</v>
<v n="9" t="16">De som först fick sitt område var de präster och ättlingar till Aron, som tillhörde Kehats barn i Levis stam.Judas och Simeons stammar gav dem nio städer med kringliggande jordområden. En av städerna hette Hebron och låg i Judeens bergsbygd. Hebron, som var en fristad, hette också Kirjat-Arba. (Arba var far till Anak.) Men fälten bakom staden och de kringliggande byarna gavs åt Kaleb, Jefunnes son.De andra städerna hette: Libna, Jattir, Estemoa, Holon, Debir, Ain, Jutta och Bet-Semes.</v>
<v n="17" t="18">Benjamins stam gav prästerna följande fyra städer med omkringliggande åkrar: Gibeon, Geba, Anatot och Almon.</v>
<v n="19">Sammanlagt gavs alltså tretton städer åt Arons ättlingar.</v>
<v n="20" t="22">De övriga familjerna bland Kehats barn fick fyra städer från Efraims stam:Sikem (en av fristäderna), Geser, Kibsaim och Bet-Horon.</v>
<v n="23" t="24">Följande fyra städer med jordområden gavs av Dans stam: Elteke, Gibbeton, Ajalon och Gat-Rimmon.</v>
<v n="25">Ena halvan av Manasses stam gav städerna Taanak och Gat-Rimmon med tillhörande jordområden.</v>
<v n="26">Sammanlagt fick resten av Kehats barn tio städer med tillhörande jordområden.</v>
<v n="27">Gersons barn, en annan del av Levis stam, fick två städer med jordområden av Manasses stam: Golan i Basan (en av fristäderna), och Beestera.</v>
<v n="28" t="29">Isaskars stam gav fyra städer: Kisjon, Dobrat, Jarmut och En-Gannim.</v>
<v n="30" t="31">Asers stam gav fyra städer med jordområden: Minal, Abdon, Helkat och Rehob.</v>
<v n="32">Naftalis stam gav Kedes i Galileen (en av fristäderna), Hammot-Dor och Kartan.</v>
<v n="33">Tretton städer med tillhörande jordområden tilldelades Gersons barn.</v>
<v n="34" t="35">Resten av Levis stam, Meraris barn, fick fyra städer av Sebulons stam: Jokneam, Karta, Dimna och Nahalal.</v>
<v n="36" t="37">Ruben gav dem Beser, Jahas, Kedemot och Mefat.</v>
<v n="38" t="39">Gad gav dem fyra städer med jordområden: Ramot (en av fristäderna), Mahanaim, Hesbon och Jaeser.</v>
<v n="40">Meraris barn fick alltså sammanlagt tolv städer.</v>
<v n="41" t="42">Allt som allt fick leviterna fyrtioåtta städer med tillhörande jordområden.</v>
<v n="43">På så sätt gav Herren Israel hela det land han hade lovat deras förfäder, och de drog in i det och bosatte sig där.</v>
<v n="44">Och Herren gav dem fred, precis som han hade lovat, och ingen kunde stå emot dem. Herren hjälpte dem, så att de kunde besegra alla sina fiender,</v>
<v n="45">och allt gott Herren hade lovat dem gick i uppfyllelse.</v>
</c>
<c n="22">
<v n="1">Josua sammankallade nu trupperna från Rubens och Gads stammar och från halva Manasses stam</v>
<v n="2" t="3">och höll följande tal till dem:"Ni har gjort allt vad Herrens tjänare Mose befallde er, och ni har följt varje order jag gett er, varje order från Herren, er Gud. Under den här långa tiden har ni inte övergett era bröder utan hållit ihop.</v>
<v n="4">Nu har Herren låtit oss få fred, som han lovade. Vänd nu tillbaka hem till det land som ni fått av Herrens tjänare Mose, landet på andra sidan floden Jordan!</v>
<v n="5">Men var angelägna om att också i fortsättningen följa alla de befallningar Mose gav er. Älska Herren och följ hans plan med era liv! Håll fast vid honom och tjäna honom innerligt och med entusiasm!"</v>
<v n="6">Sedan välsignade Josua dem och skickade hem dem.</v>
<v n="7" t="8">Mose hade tilldelat ena halvan av Manasses stam landet Basan, och den andra halvan av stammen hade fått land på västra sidan av Jordan. När Josua välsignade trupperna uppmanade han dem att dela med sig av sina rikedomar till sina släktingar där hemma. De hade nämligen fört med sig byte av boskap, silver, guld, koppar, järn och kläder.</v>
<v n="9">Trupperna från Rubens och Gads stammar och ena halvan av Manasses stam lämnade Israels armé i Silo i Kanaan och gick över floden Jordan till sitt hemland Gilead.</v>
<v n="10">Men innan de gick över till andra sidan av floden byggde de ett stort monument som alla kunde se, och det var utformat som ett altare.</v>
<v n="11">Men när de övriga bland Israels stammar fick höra detta</v>
<v n="12">drog de samman en armé i Silo och förberedde krig mot sina bröder.</v>
<v n="13">Först skickade de emellertid iväg en delegation, som leddes av Pinehas, prästen Eleasars son. De gick över floden och började överläggningar med Ruben, Gad och Manasse.</v>
<v n="14">I delegationen fanns tio högre tjänstemän från Israel, en från varje stam, och dessa var också huvudmän för sina familjer.</v>
<v n="15">När de kommit in i Gileads land, sa de till Ruben, Gad och ena hälften av Manasses stam:</v>
<v n="16">"Hela Herrens församling vill veta varför ni syndar mot Gud och vänder er bort från honom genom att bygga ett altare.</v>
<v n="17" t="18">Var det inte nog med att vi syndade vid Peor? Var inte denna synd, som vi ännu inte blivit helt renade från trots alla plågor, tillräckligt stor utan att ni nu ska behöva göra uppror mot Herren igen? Ni vet mycket väl, att om ni reser er upp mot Herren i dag, kommer han att straffa oss alla i morgon.</v>
<v n="19">Om ni behöver ett altare därför att ert land är orenat, då kan ni komma över till vår sida av floden, där Herren bor bland oss i sitt tält, och då ska vi dela vårt land med er. Men sätt er inte upp mot Herren genom att bygga ett annat altare än det som redan finns rest till den sanne Guden!</v>
<v n="20">Kommer ni inte ihåg, att när Akan, Seras son, syndade mot Herren, blev hela nationen straffad tillsammans med den man som hade syndat?"</v>
<v n="21" t="23">"Vi svär inför Herren, himlens Gud, att vi inte har byggt detta altare för att sätta oss upp mot honom", svarade Rubens och Gads stammar och ena hälften av Manasses stam. "Han vet, och låt också hela Israel få veta det, att vi inte rest detta altare för att offra brännoffer eller spisoffer eller tackoffer. Må Herrens förbannelse vila över oss, om vi hade gjort det.</v>
<v n="24" t="25">Vi har rest altaret därför att vi älskar Herren och därför att vi är rädda för att era barn i framtiden ska säga till våra barn: 'Vilken rätt har ni att tillbe Herren, Israels Gud, eftersom Herren har låtit Jordan bli en gräns mellan oss! Ni har ingen del i Herren!' Era barn kanske får våra barn att sluta tillbe Herren.</v>
<v n="26" t="27">Därför beslöt vi att bygga altaret, inte som en offerplats, utan som ett tecken för att visa våra barn och era barn att vi också tillber Herren. På så sätt ska inte era barn ha någon anledning att säga till våra barn: 'Ni har inte någon rätt att tillbe Herren'.</v>
<v n="28">Om de skulle säga detta, kan våra barn svara: 'Se på altaret som våra förfäder byggde med Herrens altare som förebild. Det är inte avsett för brännoffer eller tackoffer utan står som ett tecken på den gemenskap som både ni och vi har med Herren.'</v>
<v n="29">Vi skulle verkligen inte komma på tanken att vilja vända oss bort från Herren eller att göra uppror mot honom genom att bygga vårt eget altare för brännoffer, spisoffer eller slaktoffer. Det är bara altaret framför tältet som ska användas till detta."</v>
<v n="30">När prästen Pinehas och de höga tjänstemännen hörde detta från Rubens, Gads och Manasses stammar, blev de mycket glada.</v>
<v n="31">Pinehas svarade dem: "I dag vet vi att Herren är mitt ibland oss, eftersom ni inte har syndat mot Herren som vi trodde. I stället har ni frälst oss från undergång!"</v>
<v n="32">Sedan gick Pinehas och de andra sändebuden tillbaka till de övriga israeliterna och talade om vad som hade hänt.</v>
<v n="33">Och alla blev glada och prisade Gud, och sedan talade man inte längre om att börja krig mot Ruben och Gad.</v>
<v n="34">Rubens och Gads folk gav altaret namnet Vittnesbördets altare, för de sa: "Det är ett vittnesbörd mellan oss och dem, att Herren också är vår Gud."</v>
</c>
<c n="23">
<v n="1">Långt senare, när Herren hade låtit Israel få övertag över alla sina fiender och när Josua blivit mycket gammal,</v>
<v n="2">sammankallade Josua ledarna i Israel - de äldste, domarna och officerarna - och sa till dem: "Jag är nu en gammal man,</v>
<v n="3">och ni kan se allt som Herren, er Gud, har gjort för er under min livstid. Han har kämpat för er mot era fiender och har gett er landet.</v>
<v n="4" t="5">Jag har fördelat åt er både de landområden som ännu inte är intagna och de områden som ni redan intagit. Allt land från floden Jordan till Medelhavet ska bli ert, för Herren kommer att fördriva alla de folk som bor där nu, och ni ska bo där i stället för dem, precis som han lovat er.</v>
<v n="6">Se till att ni följer alla de föreskrifter som finns i Moses lagbok! Vik inte av från dem ens i den minsta detalj.</v>
<v n="7">Beblanda er inte med de hednafolk som fortfarande bor kvar i landet, och nämn inte namnen på deras gudar! Än mindre ska ni svära vid dem eller tillbe dem.</v>
<v n="8">Följ i stället Herren, er Gud, som ni hittills gjort!</v>
<v n="9">Han har fördrivit stora och mäktiga nationer för er, och ingen har kunnat besegra er.</v>
<v n="10">Var och en av er har kunnat få tusen man bland fienden att fly, för Herren, er Gud, har stridit och strider för er som han har lovat.</v>
<v n="11">Se därför till att ni fortsätter att älska honom!</v>
<v n="12">Om ni inte gör det, och om ni börjar beblanda er med andra folk,</v>
<v n="13">ska ni veta att Gud inte längre tänker visa bort dessa folk från ert land. I stället kommer de att bli en snara och en fälla för er, som en piska i ryggen och en tagg i ögat, och ni kommer att utplånas från detta goda land, som Herren, er Gud, har gett er.</v>
<v n="14">Snart kommer jag att lämna denna värld. Ni vet mycket väl att alla Guds löften till er har gått i uppfyllelse.</v>
<v n="15" t="16">Men lika säkert som Herren har gett er allt gott han lovade, lika säkert kommer han att låta olycka drabba er om ni inte lyder honom. Om ni tillber andra gudar kommer han att utplåna er från detta goda land, som han själv har gett er. Hans vrede mot er kommer att bli fruktansvärd, och han kommer att förgöra er snabbt."</v>
</c>
<c n="24">
<v n="1">Josua sammankallade sedan allt folket i Israel till Sikem tillsammans med alla ledarna, äldste, domare och övriga befattningshavare, och de kom och ställde sig inför Herren.</v>
<v n="2">Sedan höll Josua följande tal till dem:"Herren, Israels Gud, säger: 'Era förfäder tillsammans med Tera, Abrahams och Nahors far, bodde öster om floden Eufrat, och de tillbad andra gudar.</v>
<v n="3">Men jag tog er far Abraham från landet på andra sidan floden och ledde honom in i Kanaans land och gav honom många efterkommande genom hans son Isak.</v>
<v n="4">De barn som jag gav Isak hette Jakob och Esau. Åt Esau gav jag Seirs bergsbygd, medan Jakob och hans barn begav sig till Egypten.</v>
<v n="5">Sedan sände jag Mose och Aron för att framkalla fruktansvärda plågor över Egypten, och därefter ledde jag ut mina barn därifrån som fria människor.</v>
<v n="6">Men när de kom till Röda havet kom egyptierna efter dem med hästar och vagnar.</v>
<v n="7">Då ropade Israel till mig, och jag lät ett mörker komma mellan dem och egyptierna, och jag lät havet komma över egyptierna så att de alla drunknade. Ni såg vad jag gjorde. Sedan bodde Israel i öknen under många år.</v>
<v n="8">Slutligen förde jag in er i amoreernas land på andra sidan Jordan. De stred mot er, men jag förgjorde dem och gav er deras land.</v>
<v n="9">Sedan började kung Balak från Moab krig mot Israel. Han bad Bileam, Beors son, att förbanna er,</v>
<v n="10">men jag hörde inte på honom. I stället fick jag honom att välsigna er, och så befriades Israel ur hans hand.</v>
<v n="11">Sedan gick ni över floden Jordan och kom till Jeriko. Männen i staden stred mot er, och det gjorde också amoreerna, perisseerna, kananeerna, hetiterna, girgaseerna, hiveerna och jebuseerna. De stred mot er i tur och ordning, men jag besegrade dem alla.</v>
<v n="12">Och jag sände getingar framför er för att fördriva amoreernas båda kungar och deras folk. Det var inte era svärd eller bågar som gav er segern!</v>
<v n="13">Jag gav er länder som ni inte hade kämpat för och städer som ni inte hade byggt upp, de städer där ni nu bor. Jag gav er vingårdar och olivplanteringar, fastän ni inte hade planterat dem.'</v>
<v n="14">Därför ska ni frukta Herren och tjäna honom troget och uppriktigt. Avskaffa för alltid de avgudar som era förfäder tillbad, när de bodde på andra sidan floden Eufrat och i Egypten! Tillbed Herren och ingen annan!</v>
<v n="15">Men om ni inte vill lyda Herren, så får ni i dag besluta vem ni tänker lyda. Ska det vara de gudar som era förfäder tillbad på andra sidan Eufrat eller amoreernas gudar här i landet? Jag och min familj tänker i alla fall tjäna Herren."</v>
<v n="16">Och folket svarade: "Vi skulle inte kunna tänka oss att överge Herren och tillbe andra gudar.</v>
<v n="17">För det var ju Herren, vår Gud, som befriade våra förfäder från slaveriet i Egypten. Han är den Gud som gjorde så många märkliga under inför folkets ögon under vandringen genom öknen och som räddade oss från våra fiender, när vi vandrade genom deras länder.</v>
<v n="18">Det var Herren som drev ut amoreerna och de andra folken som bodde här i landet. Vi väljer alltså Herren, för det är bara han som är Gud."</v>
<v n="19">Men Josua svarade folket: "Ni kan inte tillbe Herren, för han är en helig Gud. Han kommer inte att ha överseende med era synder och er olydnad.</v>
<v n="20">Om ni överger honom och tillber andra gudar kommer han att förgöra er, fastän han har vårdat sig om er under så lång tid."</v>
<v n="21">"Vi väljer Herren!" svarade folket.</v>
<v n="22">"Ni har själva sagt det. Ni har nu valt att lyda Herren", sa Josua. "Ja, vi har fattat vårt beslut! "svarade de.</v>
<v n="23">"Då måste ni förstöra alla avgudar ni äger", sa Josua till dem. "Ni måste lyda Herren, Israels Gud."</v>
<v n="24">"Ja, vi ska tjäna och lyda Herren och ingen annan", förklarade folket ännu en gång.</v>
<v n="25">Josua ingick ett förbund med dem den dagen i Sikem, och han upprättade ett förbund mellan dem och Gud.</v>
<v n="26">Josua antecknade folkets svar i Guds lagbok och tog en stor sten och rullade fram den under den stora ek som stod vid Herrens tält.</v>
<v n="27">"Den här stenen har hört allt Herren har sagt. Den kommer att vittna mot er om ni tar tillbaka era ord", förklarade Josua.</v>
<v n="28">Sedan skickade han hem folket till de olika delarna av landet.</v>
<v n="29">En tid därefter dog han, 110 år gammal.</v>
<v n="30">Han begravdes på sitt eget område i Timnat-Sera i Efraims bergsbygd, på norra sidan av berget Gaas.</v>
<v n="31">Israel lydde Herren under hela Josuas livstid och fortsatte att göra det så länge de ledare levde, som hade bevittnat de märkliga under som Herren gjort för Israel.</v>
<v n="32">Josefs ben, som Israels folk hade tagit med sig vid uttåget ur Egypten, begravdes i Sikem, på den mark som Jakob hade köpt för 800 kronor av Hamors söner. (Marken tillhörde det område som tilldelats Josefs stam.)</v>
<v n="33">Och Eleasar, Arons son, dog och begravdes i Efraims bergsbygd i Gibea, den stad som hans son Pinehas hade blivit tilldelad.</v>
</c>
</b>
<b n="Domarboken">
<c n="1">
<v n="1">När Josua hade dött vände sig Israels folk till Herren för att få råd av honom och frågade: "Vilken av våra stammar ska först gå ut i striden mot kananeerna?"</v>
<v n="2">Herren svarade: "Judas stam ska gå först, och jag ska låta dem vinna en stor seger."</v>
<v n="3">Då bad ledarna i Judas stam Simeons stam att hjälpa dem. "Strid med oss mot kananeerna så ska vi hjälpa er att inta ert område", sa de.Simeons armé följde alltså med Juda.</v>
<v n="4" t="6">Herren hjälpte dem att besegra kananeerna och perisseerna, och 10.000 man blev slagna vid Besek. Det var där de stötte på Adoni-Besek. Han flydde, men Israels armé förföljde honom och tog honom till fånga och högg av honom tummar och stortår.</v>
<v n="7">"Sjuttio kungar med avhuggna tummar och stortår har ätit av smulorna från mitt bord!" sa kung Adoni-Besek. "Nu har Gud betalat tillbaka det jag gjort mot dem." Man förde honom sedan till Jerusalem, där han dog.</v>
<v n="8">Därefter anföll Juda Jerusalem och intog det. Man dödade alla och satte eld på staden.</v>
<v n="9">Sedan vände sig Judas män mot de kananeer som bodde i berglandskapen, i Negev och på kustslätten.</v>
<v n="10">De ryckte fram mot kananeerna i Hebron, tidigare kallat Kirjat-Arba, och besegrade Sesai, Ahiman och Talmai.</v>
<v n="11">Därifrån tågade de mot staden Debir, som förut kallades Kirjat-Sefer.</v>
<v n="12">"Vem vill leda anfallet mot Debir?" frågade Kaleb. "Den som intar staden ska få min dotter Aksa till hustru!"</v>
<v n="13">Otniel, son till Kalebs yngre bror Kenas, intog staden och Kaleb gav sin dotter Aksa till honom.</v>
<v n="14">En dag när hon kom till Otniel uppmanade hon honom ivrigt att begära ett stycke mark av sin far. När hon satt av från sin åsna frågade Kaleb henne: "Är det något du önskar?"</v>
<v n="15">Hon svarade: "Du har varit så vänlig och gett mig land i Negev, men skulle du kunna ge oss några vattenkällor också? "Då gav Kaleb henne de övre och de nedre källorna.</v>
<v n="16">När Judas stam drog in i sitt nya land i Juda öken, söder om Arad, följde ättlingarna till Moses svärfar, kaineerna, med dem. De lämnade sina hem i Jeriko, "Palmstaden", och bosatte sig på Judas område.</v>
<v n="17">Därefter förenade sig Judas armé med Simeons. De stred mot kananeerna vid staden Sefat och dödade dess invånare. Därför kallas staden Horma, som betyder sönderslagen.</v>
<v n="18">Judas armé intog också städerna Gasa, Askelon och Ekron med omkringliggande byar.</v>
<v n="19">Herren hjälpte Juda att inta hela bergsbygden, men folket som bodde i dalen kunde de inte besegra, för de hade stridsvagnar av järn.</v>
<v n="20">Kaleb fick staden Hebron, som Herren hade lovat genom Mose, och han drev bort stadens invånare, som var ättlingar till Anaks tre söner.</v>
<v n="21">Benjamins stam misslyckades med att jaga iväg jebuseerna som bodde i Jerusalem, och därför bor dessa kvar bland israeliterna än idag.</v>
<v n="22" t="23">Josefs stam anföll staden Betel, som förut hette Lus, och Herren var med dem. Först sände de ut spejare,</v>
<v n="24">som tillfångatog en man som var på väg ut ur staden. De lovade att skona honom och hans familj om han visade dem hur de skulle ta sig in i staden.</v>
<v n="25">Han hjälpte dem, och de dödade alla invånarna utom mannen och hans familj.</v>
<v n="26">Han flyttade senare till Syrien och byggde upp en stad där, som också fick namnet Lus, vilket den fortfarande heter.</v>
<v n="27">Manasses stam lyckades inte driva bort det folk som bodde i Bet-Sean, Taanak, Dor, Jibleam och Megiddo med kringliggande orter. Kananeerna hade nämligen föresatt sig att bli kvar i landet.</v>
<v n="28">När sedan israeliterna blev starkare lät de kananeerna arbeta som slavar men tvingade dem aldrig att lämna landet.</v>
<v n="29">På samma sätt förhöll det sig med kananeerna som levde i Geser. De bodde kvar bland folket i Efraims stam.</v>
<v n="30">Sebulons stam lyckades inte driva bort kananeerna i Kitron och Nahalol men gjorde dem till slavar.</v>
<v n="31" t="32">Inte heller drev Asers stam ut invånarna från Acko, Sidon, Alab, Aksib, Helba, Afik och Rehob. Israeliterna bodde alltså bland de kananeer som redan fanns i landet när de kom dit.</v>
<v n="33">Naftalis stam drev inte heller bort invånarna från Bet-Semes eller från Bet-Anat. De fick bo kvar men blev israeliternas slavar.</v>
<v n="34">Amoreerna tvingade Dans stam tillbaka till bergsbygden och hindrade dem från att komma ner i dalen.</v>
<v n="35">Amoreerna lyckades också till en början hålla sig kvar i Har-Heres, Ajalon och Saalbim, men när Josefs stam senare växte i styrka gjorde man dem till slavar.</v>
<v n="36">Amoreernas område började vid Skorpionhöjden, sträckte sig till en plats som kallas Klippan och fortsatte därifrån vidare uppåt.</v>
</c>
<c n="2">
<v n="1">En dag kom Herrens ängel upp från Gilgal till Bokim och talade till Israels folk: "Jag förde er ut ur Egypten och in i det land som jag lovat era förfäder, och jag sa att jag aldrig skulle bryta mitt förbund med er,</v>
<v n="2">om ni å er sida inte ingick några fredsfördrag med folken som bodde i landet. Jag uppmanade er att riva ner deras avgudaaltaren, men varför har ni varit olydiga?</v>
<v n="3">Jag ska inte längre hjälpa er att driva bort folken som bor här i landet. I stället ska de göra livet surt för er, och deras gudar ska bli en ständig frestelse för er."</v>
<v n="4">När ängeln slutat tala började folket att gråta högt.</v>
<v n="5">Därför fick platsen heta Bokim, som betyder 'Platsen där folket grät'. Där offrade de till Herren.</v>
<v n="6">När Josua upplöste trupperna i Israel, hade de olika stammarna begett sig till sina respektive områden för att ta dem i besittning.</v>
<v n="7" t="9">Gudsmannen Josua dog vid 110 års ålder och begravdes på sitt eget landområde i Timnat-Heres i Efraims berglandskap, norr om berget Gaas. Folket hade varit troget mot Herren under hela Josuas livstid och förblev det så länge de gamla männen i den generationen levde. Det var dessa män som hade sett alla de märkliga ting Herren hade gjort för Israel.</v>
<v n="10">Efter dem växte det upp en generation som varken kände Herren, eller visste vad han gjort för Israel.</v>
<v n="11">De gjorde mycket som Herren uttryckligen hade förbjudit, bland annat att tillbe Baal, kananeernas gud.</v>
<v n="12" t="14">De vände sig bort från Herren, den Gud som deras förfäder hade älskat och tillbett och som hade fört dem ut ur Egypten, och började i stället att tillbe grannfolkens avgudar.Därför flammade Herrens vrede upp mot hela Israel. Han överlämnade dem till deras fiender, därför att de hade övergett honom för Baal och Astarterna.</v>
<v n="15">När Israel drog ut i strid mot sina fiender stängde Herren vägen för dem. Han hade tidigare varnat Israel och sagt att han inte skulle hjälpa dem om de övergav honom.</v>
<v n="16">Men han utsåg domare bland folket, som skulle rädda dem från deras fiender.</v>
<v n="17">Men folket brydde sig inte heller om att lyssna till domarna utan fortsatte att bryta mot Herrens bud och att tillbe avgudar. De avfärdade mycket snart sina fäders tro och vägrade att följa Herren.</v>
<v n="18">Varje domare räddade under sin livstid Israels folk från dess fiender, för Herren tyckte synd om dem när de jämrade sig över det förtryck de fick utstå. Därför hjälpte han dem så länge domaren levde,</v>
<v n="19">men så snart domaren var död slutade de upp att göra det som var rätt och handlade värre än deras förfäder hade gjort. De började på nytt tillbe hedningarnas gudar och tog efter de hedniska grannfolkens seder.</v>
<v n="20">Då blossade Herrens vrede upp mot Israel igen, och han förklarade: "Eftersom detta folk har brutit det förbund jag upprättade med deras förfäder,</v>
<v n="21">ska inte heller jag längre driva bort de fiender som fortfarande var obesegrade när Josua dog.</v>
<v n="22">I stället ska jag använda dessa nationer för att pröva mitt folk och se om det vill lyda mig, som deras förfäder gjorde."</v>
<v n="23">Herren lät alltså den tidigare befolkningen bo kvar i landet.</v>
</c>
<c n="3">
<v n="1" t="3">Här följer en förteckning över de folk som Herren lämnade kvar i landet för att pröva den nya generationen i Israel, som inte varit med om krigen i Kanaan. Gud ville ge de unga i Israel tillfälle att lära sig både tro och lydnad genom att besegra sina fiender:Filisteerna med sina fem städer, kananeerna, sidonierna och hiveerna, som bodde i Libanons bergsbygd från Baal-Hermon till Hamat.</v>
<v n="4">Dessa folk fanns kvar, för att Herren skulle kunna sätta den nya generationen i Israel på prov. Han ville se om den skulle lyda de befallningar som Herren hade gett deras förfäder genom Mose.</v>
<v n="5">Israels barn bodde därför bland kananeerna, hetiterna, amoreerna, perisseerna, hiveerna och jebuseerna.</v>
<v n="6">De unga männen i Israel tog deras unga kvinnor till hustrur, och flickorna i Israel gifte sig med deras unga män. Snart började Israel också att tillbe deras avgudar.</v>
<v n="7">Israels barn var alltså mycket olydiga i Guds ögon. De glömde Herren, sin Gud, och tillbad avgudar som Baalerna och Aserorna.</v>
<v n="8">Herrens vrede riktades därför mot Israel, och han lät kung Kusan-Risataim från östra Syrien besegra dem. I åtta år fick de vara slavar under hans välde,</v>
<v n="9">men när folket ropade till Herren, utsåg han Kalebs brorson Otniel, son till Kenas, Kalebs yngre bror, att rädda dem.</v>
<v n="10">Herrens Ande kom över Otniel. Han blev Israels domare, och Herren hjälpte Israel att fullständigt besegra sin fiende, med Otniel som anförare mot kung Kusan-Risataims armé.</v>
<v n="11">Sedan blev det fred i landet i fyrtio år, ända tills Otniel dog.</v>
<v n="12">När Israel på nytt började med sin syndfulla avgudadyrkan, lät Gud kung Eglon i Moab ta makten över landet.</v>
<v n="13">Denne allierade sig med ammoniterna och amalekiterna, och de besegrade Israel och intog Jeriko, Palmstaden.</v>
<v n="14">Under arton år tvingades Israels folk att betala skatt till kung Eglon.</v>
<v n="15">Men när israeliterna i sin nöd ropade till Herren, sände han dem en befriare, den vänsterhänte Ehud, en benjaminit som var son till Gera och som hade utsetts att resa till kung Eglon med Israels skatt.</v>
<v n="16">Innan han gav sig iväg på sin resa tillverkade han en tveeggad dolk, som var en halv meter lång, och som han kunde binda fast vid högra låret under sina kläder.</v>
<v n="17" t="19">När han hade överlämnat pengarna till kung Eglon, en mycket tjock man, vände han hem igen. Men utanför staden, vid stenbrotten vid Gilgal, lät han de övriga i sällskapet fortsätta medan han själv vände tillbaka till kungen."Jag har ett hemligt budskap till dig", sa han till kungen. Kungen skickade då genast ut de övriga ur det svala rummet i övre våningen i hans sommarpalats.</v>
<v n="20">Ehud närmade sig försiktigt kungen och viskade till honom: "Jag har ett budskap från Gud!"Kung Eglon blev ivrig och reste sig upp för att lyssna.</v>
<v n="21">Då grep Ehud med sin vänstra hand dolken som han hade vid sitt högra lår och körde den så djupt in i kungens buk</v>
<v n="22" t="23">att klingan kom ut på andra sidan och skaftet försvann och doldes helt av fettet. Ehud lät dolken sitta kvar, skyndade sig ut, låste dörren efter sig och flydde sedan genom övre porten.</v>
<v n="24">När kungens tjänare kom tillbaka och såg att dörrarna var låsta, vågade de inte annat än att vänta utanför och tänkte: "Han är nog på toaletten längre in i huset."</v>
<v n="25">Men när han inte kommit ut efter en lång stund blev de oroliga och skaffade fram en nyckel. När de öppnade dörren och steg in i rummet fann de kungen död på golvet.</v>
<v n="26">Under tiden hade Ehud hunnit undan. Han tog sig förbi avgudarna och flydde till Seira.</v>
<v n="27">När han kom fram till Efraims bergsbygd blåste han till samling och mönstrade en armé, som han ställde sig i spetsen för.</v>
<v n="28">"Följ mig!" ropade han till dem. "Herren ska låta oss segra över moabiterna, våra fiender."Soldaterna drog fram till floden Jordan och besatte alla vadställen, så att inga fiender kunde ta sig över.</v>
<v n="29">Sedan anföll de moabiterna och dödade omkring 10.000 av deras bästa soldater och lät ingen av dem fly.</v>
<v n="30">Den dagen blev Moab besegrat av Israel, som sedan hade fred under åttio år.</v>
<v n="31">Domaren som efterträdde Ehud hette Samgar och var son till Anat. Det var Samgar som dödade 600 filisteer med en oxpik och den gången räddade Israel från undergång.</v>
</c>
<c n="4">
<v n="1">Efter Ehuds död syndade Israels folk på nytt mot Herren,</v>
<v n="2" t="3">och därför lät Herren dem bli besegrade av kung Jabin, som regerade i Hasor i Kanaan. Högste befälhavare för hans armé var Sisera, som bodde i Haroset-Haggoim. Sisera hade 900 stridsvagnar av järn, och han gjorde livet outhärdligt för Israel i tjugo år. Till sist vände de sig till Herren och bad om hjälp.</v>
<v n="4">Israels ledare vid det tillfället hette Debora, Lappidots hustru, en profetissa.</v>
<v n="5">Hon hade sitt högkvarter vid Deborapalmen mellan Rama och Betel i Efraims berglandskap. Dit kom israeliterna för att få hjälp att lösa sina tvister.</v>
<v n="6">En dag kallade hon till sig Abinoams son Barak från Kades i Naftali och sa till honom: "Herren, Israels Gud, befaller dig att mobilisera 10.000 man från Naftalis och Sebulons stammar. Ni ska bege er till berget Tabor</v>
<v n="7">för att strida mot kung Jabins mäktiga armé med alla dess stridsvagnar under Siseras befäl. Herren säger att han ska föra dem till floden Kison, där du ska besegra dem."</v>
<v n="8">"Jag ska göra det, men bara om du följer med", sa Barak till henne.</v>
<v n="9">"Det ska jag göra", svarade hon. "Jag ska gå med dig, men jag varnar dig! Äran av att ha besegrat Sisera går då till en kvinna i stället för till dig!"</v>
<v n="10">Debora följde med Barak till Kedes där 10.000 man ur Sebulons och Naftalis stammar anslöt sig till dem.</v>
<v n="11">Kaineen Heber hade skilt sig från de övriga kaineerna, ättlingar till Moses svärfar Hobab, och slagit upp sina tält ända framme vid den stora eken i Saannim vid Kedes.</v>
<v n="12">När Sisera fick höra att Barak och hans män hade slagit läger på berget Tabor</v>
<v n="13">samlade han hela sin armé och de 900 stridsvagnarna och marscherade från Haroset-Haggoim till floden Kison.</v>
<v n="14">"Nu är det dags att handla", sa Debora till Barak. "Herren ska leda oss, och han har redan gett Sisera i din hand!"När Barak och hans tiotusen män kom nerför Tabors sluttningar</v>
<v n="15">lät Herren panik komma över fienden, så att Sisera flydde från sin stridsvagn och sprang till fots.</v>
<v n="16">Barak och hans män förföljde armén och vagnarna ända till Haroset-Haggoim. Hela fiendehären utplånades, och inte en enda av Siseras soldater överlevde.</v>
<v n="17">Under tiden hade Sisera flytt till det tält där Jael, kaineen Hebers hustru, bodde. Det fanns nämligen ett vänskapsfördrag mellan kung Jabin i Hasor och dem som tillhörde Hebers familj.</v>
<v n="18">Jael gick ut för att möta Sisera och sa till honom: "Kom in här i mitt tält. Här kan du känna dig trygg under vårt beskydd." Sisera gick in i tältet, och hon bredde en filt över honom.</v>
<v n="19">"Kan jag få lite vatten? Jag är törstig", bad Sisera. Men i stället för vatten gav hon honom mjölk och gömde honom sedan igen under filten.</v>
<v n="20">"Ställ dig i tältöppningen", sa han till henne. "Om någon kommer förbi och letar efter mig, så säg att du inte har sett mig."</v>
<v n="21">Strax därefter tog Jael en vass tältplugg och en hammare och smög sig fram till Sisera medan han låg och sov, helt utmattad. Hon drev pluggen genom hans tinning så hårt att den gick rakt igenom och ner i marken. Sisera dog i sömnen.</v>
<v n="22">När Barak kom för att leta efter Sisera, gick Jael ut för att möta honom. "Kom, så ska jag visa dig den man du letar efter!" Han följde då med henne in i tältet och fann där Sisera liggande död med tältpluggen genom tinningen.</v>
<v n="23">Den dagen lät alltså Gud Israel besegra Jabin,</v>
<v n="24">och från den stunden blev Israel starkare och starkare tills Jabin och hans folk drivits bort för gott.</v>
</c>
<c n="5">
<v n="1">Debora och Barak sjöng sedan en sång om den underbara segern:</v>
<v n="2">"När Israels furstar visar vägen och folket villigt offrar sig, prisa Herrens namn!</v>
<v n="3">Hör ni kungar, lyssna ni härskare! Jag ska sjunga inför Herren och spela inför Israels Gud.</v>
<v n="4">Du Herre ledde oss ut ur Seir och fram över Edoms slätter 	och marken skakade, himlen öppnade sig och molnen tömde sig på regn.</v>
<v n="5">Bergen skälvde inför Herren, den väldige på Sinai, Israels Gud.</v>
<v n="6">På Samgars och Jaels tid låg vägarna öde. Vandrarna valde vindlande stigar.</v>
<v n="7">Israels städer låg tomma tills Debora blev en mor för Israel.</v>
<v n="8">När Israel valde nya gudar kom katastrofen. 	Varken sköld eller spjut fanns. Israels 40.000 saknade vapen.</v>
<v n="9">Jag gläder mig åt Israels ledare och åt alla som villigt följer dem! Prisa Herren!</v>
<v n="10">Prisa honom, alla ni som rider på vita åsnor och sitter på dyrbara mattor, och alla ni som går till fots.</v>
<v n="11">Lyssna till sångarna som sjunger lovsång till Herren vid brunnen, sången om hur Herren räddade Israel med sina krigare.	Herrens folk tågade in genom portarna!</v>
<v n="12">Vakna Debora, vakna och sjung!	Stå upp, Barak! Du Abinoams son, för bort dina fångar!</v>
<v n="13">De tappra som fanns kvar marscherade ner från berget Tabor. 	Herrens folk kom till mig med sina ledare.</v>
<v n="14">De kom från Efraim och Benjamin, 	från Makir och Sebulon.</v>
<v n="15">Isaskars furstar följde Debora och Barak ner i dalen. Man drog dit ner på Herrens befallning.	Men Rubens stam blev kvar vid sina eldar.</v>
<v n="16">Varför satt du hemma vid hjordarna och spelade på din herdeflöjt? 	Rubens stam är splittrad.</v>
<v n="17">Varför stannade Gilead på andra sidan Jordan? Och varför blev Dan kvar vid sina fartyg?	Varför satt Aser kvar vid stranden i lugn och ro?</v>
<v n="18">Men Sebulons och Naftalis stammar riskerade livet på stridsfältets höjder.</v>
<v n="19">Kanaans kungar stred vid Taanak, 	nära Megiddos källor, men de blev utan silver och utan byte.</v>
<v n="20">Till och med himlens stjärnor stred mot Sisera.</v>
<v n="21">Den brusande floden Kison förde bort dem. Dra vidare, var stark!</v>
<v n="22">Hör hovtrampet från fiendens hästar! Se, hur stridshästarna jagar fram!</v>
<v n="23">Men Herrens ängel förbannade Meros. 'Förbanna dess inbyggare', sa han. 	'De deltog inte i striden mot Herrens fiender.'</v>
<v n="24">Välsignad ska Jael vara, kaineen Hebers hustru, ja, välsignad mer än andra kvinnor som bor i tält.</v>
<v n="25">Han bad om vatten, men hon gav honom mjölk i en dyrbar skål!</v>
<v n="26">Hennes hand grep efter tältpluggen, och med snickarens hammare 	genomborrade hon Siseras tinning.</v>
<v n="27">Han sjönk ner vid hennes fötter och var död.</v>
<v n="28">Siseras mor såg väntande ut genom fönstret.	'Varför dröjer hans vagn så länge? Var är klappret av hovar?'</v>
<v n="29">Då svarar hennes hovdam, och själv ger hon samma svar:</v>
<v n="30">'Bytet är stort, en flicka åt var man, eller två, dyrbara mantlar åt Sisera och vackra tyger till mig. Allt detta som byte!'</v>
<v n="31">Herre, som Sisera ska alla dina fiender förgås, men de som älskar Herren ska stråla av kraft som den uppgående solen!"Därefter fick landet fred i fyrtio år.</v>
</c>
<c n="6">
<v n="1">Israels folk började på nytt att tillbe andra gudar, och än en gång lät Herren deras fiender förtrycka dem. Den här gången kom de under Midjans välde i sju år.</v>
<v n="2">Midjaniterna var så grymma att israeliterna tog sin tillflykt till grottor och hålor i bergen.</v>
<v n="3" t="4">Varje gång de hade sått kom plundrare från Midjan, Amalek och den syriska öknen. De slog läger på fälten och förstörde skörden. Ända ner till Gasa blev landet skövlat. De lämnade inte någonting kvar att äta och förde bort får, oxar och åsnor.</v>
<v n="5">Dessa ligor från fiendefolken kom som gräshoppor i svärmar med sina kameler, alltför många för att kunna räknas, och de stannade ända tills de hade förstört allt som fanns i landet.</v>
<v n="6" t="7">Midjaniternas plundringar gjorde Israel fattigt, och slutligen vände sig Israel i sin nöd till Herren och bad om hjälp.</v>
<v n="8">Men så här löd svaret som Herren gav folket genom en profet: "Jag, Herren, Israels Gud, förde er ut från Egyptens slaveri</v>
<v n="9">och räddade er från egyptierna och från alla som behandlade er illa. Jag fördrev era fiender och gav er det här landet.</v>
<v n="10">Jag talade om för er att jag är Herren, er Gud, och att ni inte fick tillbe de gudar som dyrkas av amoreerna, i vars land ni bor, men ni lyssnade inte till mig."</v>
<v n="11">Men en dag kom Herrens ängel och satte sig under eken vid Ofra, på den mark som tillhörde abiesriten Joas. Där höll Joas son Gideon på att tröska vete i vinpressen, en grop i marken som gav honom skydd för midjaniterna.</v>
<v n="12">Herrens ängel visade sig då för honom och sa: "Du tappre soldat, Herren är med dig!"</v>
<v n="13">"Om Herren verkligen är med oss, varför har då allt det här hänt?" svarade Gideon. "Och hur är det då med alla under som våra förfäder har talat med oss om, som till exempel när Gud förde ut dem ur Egypten? Nej, nu har Herren alldeles lämnat oss, och han låter midjaniterna göra slut på oss."</v>
<v n="14">Då vände sig Herren till honom och sa: "Jag ska göra dig stark! Gå och rädda Israel undan midjaniternas våld! Det är jag som sänder dig!"</v>
<v n="15">"Men hur ska jag kunna rädda Israel?" svarade Gideon. "Min familj är den fattigaste i hela Manasses stam, och jag själv är den i familjen man sist skulle tänka på för ett sådant uppdrag!"</v>
<v n="16">"Men jag, Herren, ska vara med dig!" svarade Herren. "Du kommer att besegra midjaniterna snabbt och lätt!"</v>
<v n="17">"Om det verkligen är sant att du tänker hjälpa mig på det sättet", svarade Gideon, "så bli inte arg på mig om jag ber dig göra ett under för att bevisa det! Bevisa att det verkligen är Herren som talar med mig!</v>
<v n="18">Men stanna kvar här, så ska jag gå och hämta en gåva åt dig.Jag ska stanna här tills du kommer tillbaka," svarade ängeln.</v>
<v n="19">Gideon skyndade sig då hem och stekte en killing och bakade ojäst bröd av en hel säck mjöl. Sedan lade han köttet i en korg och hällde spadet i ett kärl och bar fram det till Herrens ängel, som satt kvar vid eken.</v>
<v n="20">"Lägg brödet och köttet där på berghällen och häll över spadet!" sa ängeln till honom. När Gideon gjort som han blivit tillsagd</v>
<v n="21">rörde ängeln vid köttet och brödet med spetsen av sin stav, och plötsligt slog det upp eld ur berget och köttet och brödet brann upp. Samtidigt försvann ängeln!</v>
<v n="22">När Gideon förstod att det verkligen varit Herrens ängel som talat med honom, utropade han: "Vad ska jag ta mig till, Herre, för jag har ju sett Herrens ängel ansikte mot ansikte!"</v>
<v n="23">"Du behöver inte vara rädd!" sa Herren till honom. "Du ska inte dö!"</v>
<v n="24">Och Gideon byggde upp ett altare där och kallade det "Herren är frid". Altaret finns fortfarande kvar i staden Ofra.</v>
<v n="25">På natten sa Herren till Gideon att ta den andre i ordningen av faderns tjurar, den som var sju år gammal, föra fram den till familjens Baalsaltare, riva ner altaret och hugga sönder Aseran, avguden som var av trä och som stod bredvid.</v>
<v n="26">"Byt ut det mot ett altare åt Herren, din Gud. Du ska bygga det uppe på kullen. Offra sedan tjuren som ett brännoffer till Herren, och använd virket från avguden som ved på altaret."</v>
<v n="27">Gideon tog med sig tio av sina tjänare och gjorde som Herren hade sagt. Men han gjorde det på natten, för han var rädd att bli upptäckt av de övriga familjemedlemmarna och folket i staden. Han visste nämligen vad som skulle hända om de kom på honom.</v>
<v n="28">Tidigt följande morgon var det några som fick se att Baalsaltaret var nerrivet, att avguden var borta och att ett nytt altare hade byggts upp på vilket det fanns rester av ett offer.</v>
<v n="29">"Vem har gjort det här?" frågade man varandra. Till slut kom det fram att det var Gideon, Joas son, som var den skyldige.</v>
<v n="30">"För hit din son", ropade de till Joas. "Han måste dö. Han har rivit ner Baalsaltaret och huggit sönder Aseran som stod intill."</v>
<v n="31">Men Joas gav folket svar på tal: "Behöver Baal verkligen er hjälp? Vilken förolämpning mot en gud! Det är i stället ni som borde dö, därför att ni förolämpar Baal! Om Baal är en verklig gud, låt honom då sköta det här och själv straffa den som rivit ner hans altare!"</v>
<v n="32">Från den dagen kallades Gideon för Jerubbaal, som betyder: Låt Baal hämnas!</v>
<v n="33">Strax därefter förenade sig midjaniterna, amalekiterna och folk österifrån till strid mot Israel. De gick över floden Jordan och slog läger i Jisreels dal.</v>
<v n="34">Då kom Herrens Ande över Gideon. Han blåste en trumpetsignal som kallade alla män till strid. Abiesriterna kom och följde honom.</v>
<v n="35">Han sände också budbärare till Manasse, Aser, Sebulon och Naftali och uppmanade dem att gå med i striden. Alla följde hans uppmaning.</v>
<v n="36">Då sa Gideon till Gud: "Om du tänker använda mig för att rädda Israel, som du har lovat,</v>
<v n="37">bevisa det då genom att låta den ull jag lägger ut på tröskplatsen i kväll vara våt i morgon bitti, men låt marken förbli torr. Då vet jag att du tänker hjälpa mig!"</v>
<v n="38">Och just så blev det! När Gideon kom till tröskplatsen nästa morgon och kramade ur ullen, fick han en hel skål full med vatten!</v>
<v n="39">Då sa Gideon till Herren: "Bli inte arg på mig, men låt mig få göra ett försök till. Den här gången ska ullen förbli torr medan marken runt omkring är våt!"</v>
<v n="40">Herren gjorde det som Gideon hade önskat. Den natten förblev ullen torr, medan marken runt omkring var täckt av dagg.</v>
</c>
<c n="7">
<v n="1">Tidigt nästa morgon slog Gideon, eller Jerubbaal som han nu också kallades, och hans armé läger vid Harodskällan. Midjaniternas läger låg norr om dem nere i dalen vid foten av Morehöjden.</v>
<v n="2">Då sa Herren till Gideon: "Ni är alldeles för många! Jag kan inte låta er allesammans strida mot midjaniterna, för då kommer Israels folk att skryta och säga: 'Vi var tillräckligt många för att klara det själva.'</v>
<v n="3">Skicka därför hem alla som är rädda och oroliga."Tjugotvå tusen man vände då hem igen, och tio tusen blev kvar beredda till strid.</v>
<v n="4">"Det är fortfarande för många", sa Herren till Gideon. "För ner dem till källan, så ska jag visa dig vilka du ska använda i striden och vilka som ska återvända hem."</v>
<v n="5" t="6">Gideon samlade dem alltså nere vid vattnet, och där sa Herren till honom: "Dela nu upp männen i två grupper. I en grupp ska du placera alla dem som med handen för upp vattnet till munnen och slickar det i sig som en hund. I den andra gruppen placerar du alla som går ner på sina knän och dricker med munnen nere i vattnet."Det var bara tre hundra man som drack ur handen. Alla de övriga föll på knä och drack.</v>
<v n="7">"Jag ska besegra midjaniterna med dessa tre hundra!" sa Herren till Gideon. "Skicka hem alla de andra!"</v>
<v n="8" t="9">När Gideon hade samlat ihop alla de lerkärl och trumpeter som männen haft med sig, skickade han hem dem.På natten sa Herren till Gideon: "Bryt upp nu! Ta med dig dina soldater och anfall midjaniterna, för nu ska jag låta dig besegra dem!</v>
<v n="10">Men om du är rädd och tvekar ska du först gå ner till deras läger med din tjänare Pura</v>
<v n="11">och lyssna till vad de säger om er. Du kommer att bli mycket uppmuntrad av vad du får höra!"Gideon tog alltså med sig Pura, och i mörkret smög de fram till utkanten av lägret nere i dalen,</v>
<v n="12" t="13">där fienden höll till. De uppfyllde dalen som gräshoppor, och det var lika omöjligt att räkna deras kameler som sanden på havsstranden. Gideon kröp fram till ett av tälten, just som en man hade vaknat upp ur en dröm och höll på att berätta den för sina kamrater."Jag hade en sådan märklig dröm", sa han. "Jag såg en väldig brödkaka, som rullade in i lägret. Den rullade fram mot vårt tält så att det slogs omkull och blev liggande!"</v>
<v n="14">"Din dröm kan bara betyda en sak!" sa en av de andra soldaterna. "Gideon, Joas' son, israeliten, kommer att anfalla och besegra oss alla!"</v>
<v n="15">När Gideon hörde om drömmen och dess uttydning kunde han inte annat än tacka Gud. Han återvände till sina män och ropade: "Gör er genast i ordning, för Herren tänker låta er besegra midjaniterna!"</v>
<v n="16">Han delade upp de tre hundra männen i tre grupper och gav varje man en trumpet och en lerkruka med en fackla i.</v>
<v n="17">Sedan avslöjade han sin plan:"När vi kommer till de första vakterna vid förposten, ska ni göra som jag gör.</v>
<v n="18">Så snart jag och männen i min grupp blåser i trumpeterna, ska ni också blåsa i era trumpeter från alla håll runt lägret och sedan ropa: 'För Herren och för Gideon!'"</v>
<v n="19" t="20">Gideon och hans ett hundra män nådde lägrets utkant strax efter vaktavlösningen vid midnatt.Plötsligt blåste de i sina trumpeter och slog sönder lerkrukorna så att facklorna kunde sprida sitt sken. Då gjorde de två andra grupperna likadant. De blåste i trumpeterna, som de höll i höger hand, medan de lyfte upp facklorna med den vänstra och ropade: "För Herren och för Gideon!"</v>
<v n="21">Sedan stod de där bara och såg på medan den väldiga fiendearmén sprang fram och tillbaka i panik och sedan flydde.</v>
<v n="22">I den förvirring som uppstod lät Herren dem börja slåss mot varandra överallt i hela lägret. De flydde ända bort till Bet-Hasitta, nära Serera och förbi Tabbat till stranden vid Abel-Mehola.</v>
<v n="23">Gideon sände då bud till trupperna i Naftali, Aser och Manasse med order att förfölja de flyende.</v>
<v n="24">Gideon skickade också ut budbärare över hela Efraims bergsbygd med order att besätta övergångsställena vid Jordan ända upp till Bet-Bara, för att hindra midjaniterna att ta sig över.</v>
<v n="25">Oreb och Seeb, midjaniternas två generaler, blev tillfångatagna. Oreb dödades vid den klippa som nu bär hans namn, och Seeb blev dödad vid det som numera kallas Seebs vinpress. Och Israeliterna tog med sig Orebs och Seebs huvuden över Jordan och gav dem till Gideon.</v>
</c>
<c n="8">
<v n="1">Men ledarna för Efraims stam var arga och besvikna på Gideon. "Varför skickade du inte bud på oss, när du gav dig iväg för att strida mot midjaniterna?" frågade de.</v>
<v n="2" t="3">Gideon svarade: "Gud lät er ta de midjanitiska generalerna Oreb och Seeb till fånga! Vad har jag gjort som kan jämföras med det? Det som ni gjorde i stridens slutskede är mycket mer betydelsefullt än vad vi gjorde i början!"Med dessa ord lyckades Gideon få ledarna att lugna sig.</v>
<v n="4">Gideon gick nu över Jordan med sina tre hundra män. Trots att alla var mycket trötta, förföljde de fortfarande fienden.</v>
<v n="5">Han bad de styrande i Suckot om proviant för männen. "Vi har blivit trötta av att förfölja Seba och Salmunna, midjaniternas kungar", förklarade han.</v>
<v n="6">"Ni har ju inte tagit dem till fånga än!" svarade ledarna i Suckot. "Om vi nu ger er mat och ni sedan misslyckas, kommer de tillbaka och dödar oss."</v>
<v n="7">Då varnade Gideon dem: "När Herren låtit oss få tag i dem, ska jag komma tillbaka och slita sönder er med törnen och tistlar från öknen."</v>
<v n="8">Därefter drog han upp till Penuel och bad att få mat där, men han fick samma svar.</v>
<v n="9">Han sa då: "När jag återvänder i triumf ska jag riva ner detta torn."</v>
<v n="10">Just då befann sig kung Seba och kung Salmunna i Karkor med de 15.000 man som återstod av armén. Detta var allt som fanns kvar av midjaniternas allierade arméer från östern. Över 120.000 man hade redan dödats.</v>
<v n="11">Då gick Gideon runt dem på karavanvägen öster om Noba och Jogbena och överraskade den midjanitiska armén med ett anfall.</v>
<v n="12">De båda kungarna flydde, men Gideon förföljde dem och tog dem till fånga och utplånade hela hären.</v>
<v n="13">När Gideon senare återvände från striden genom Herespasset</v>
<v n="14">fick han tag i en ung man från Suckot. Gideon krävde att han skulle skriva ner namnen på alla de sjuttiosju ledarna i staden.</v>
<v n="15">När Gideon kom till Suckot sa han: "Ni hånade mig och trodde inte att jag skulle kunna ta Seba och Salmunna till fånga, och ni vägrade ge oss mat när vi var trötta och hungriga. Men nu är Seba och Salmunna här!"</v>
<v n="16">Han grep ledarna i staden och dödade dem sedan med törnen och tistlar.</v>
<v n="17">Han rev också ner tornet i staden Penuel och dödade styresmännen där.</v>
<v n="18">Sedan frågade Gideon Seba och Salmunna: "De män ni dödade vid Tabor, hur såg de ut?" De svarade: "De var klädda precis som du, som kungasöner!"</v>
<v n="19">"Det måste ha varit mina bröder!" utropade Gideon. "Jag lovar er, att om ni hade låtit dem leva, skulle jag inte döda er."</v>
<v n="20">Sedan vände han sig till sin äldste son Jeter och uppmanade honom att döda dem. Men pojken var bara barnet och vågade inte.</v>
<v n="21">Då sa Seba och Salmunna till Gideon: "Du kan göra det själv. Vi vill hellre bli dödade av en man!" Då dödade Gideon dem och tog de prydnader som hängde kring deras kamelers halsar.</v>
<v n="22">Israels män vädjade till Gideon: "Bli vår kung nu! Du och dina söner och alla dina efterkommande ska härska över oss, för du har räddat oss från Midjan."</v>
<v n="23" t="24">"Jag ska inte bli er kung, och inte min son heller!" svarade Gideon. "Herren är er kung! Men jag har en önskan. Ge mig ett örhänge var av det ni samlat från era fallna motståndare." (Midjaniterna var ismaeliter, och de brukade ha guldringar i öronen.)</v>
<v n="25">"Det ska vi gärna göra!" svarade de och bredde ut ett tygstycke. Där lade var och en ett örhänge från bytet.</v>
<v n="26">Den sammanlagda vikten blev 1700 siklar, nästan tjugo kilo. Till detta kom värdet av halsprydnaderna, de kungliga kläderna och kamelernas halskedjor.</v>
<v n="27">Gideon gjorde en efod av guldet och satte upp den i sin hemstad Ofra. Men alla i Israel började snart tillbe den. Därför blev den till olycka för Gideon och hans familj.</v>
<v n="28">Så gick det alltså till när Midjan blev kuvat av Israel. Midjan reste sig aldrig mer, och Israel hade fred i fyrtio år, under återstoden av Gideons livstid.</v>
<v n="29">Han återvände hem efter kriget</v>
<v n="30">och fick inte mindre än sjuttio söner, för han skaffade sig många hustrur.</v>
<v n="31">Han hade också en bihustru i Sikem som födde honom sonen Abimelek.</v>
<v n="32">Gideon dog vid hög ålder, och man begravde honom i familjegraven i Ofra, i det abiesritiska landet.</v>
<v n="33">Men så snart Gideon var död började israeliterna att tillbe avgudarna Baal och Baal-Berit.</v>
<v n="34">De räknade inte längre Herren som sin Gud, fast han hade räddat dem från alla deras fiender runt omkring dem.</v>
<v n="35">Inte heller visade de någon vänlighet mot Gideons familj, trots allt som han hade gjort för dem.</v>
</c>
<c n="9">
<v n="1">En dag gick Gideons son Abimelek till Sikem för att tala med sina morbröder.</v>
<v n="2">"Gå och fråga Sikems ledare om de hellre vill ha sjuttio kungar, Gideons sjuttio söner, än en enda, det vill säga jag, som är av ert eget kött och blod! "sa han till dem.</v>
<v n="3">Hans morbröder gick då till de ledande männen i staden och lade fram Abimeleks förslag. De ansåg att eftersom hans mor var från deras egen stad, så kunde de acceptera honom.</v>
<v n="4">De gav honom pengar som offrats i Baal-Berits tempel, och för dem anställde han en del löst folk, äventyrare som var beredda att göra allt vad han bad om.</v>
<v n="5">Han tog dem med sig till sin fars hus i Ofra, och där dödade de alla hans sjuttio halvbröder utom en, Jotam, den yngste av dem alla, som lyckades fly och gömma sig.</v>
<v n="6">Därefter samlades alla invånare i Sikem och Millo och utropade Abimelek till kung under eken invid tornet i Sikem.</v>
<v n="7">När Jotam hörde detta, ställde han sig högst uppe på berget Gerissim och ropade till Sikems män: "Om ni vill få Guds välsignelse ska ni lyssna till mig.</v>
<v n="8">En gång beslutade träden att välja en kung. Först frågade de olivträdet,</v>
<v n="9">men det svarade nej och sa:'Skulle jag sluta att ge olivolja, som är en välsignelse för både Gud och människor, för att stå och svaja över de andra träden?'</v>
<v n="10">Då vände de sig till fikonträdet. 'Kan inte du bli vår kung?'</v>
<v n="11">Men fikonträdet vägrade också: 'Skulle jag sluta att bära ljuvlig frukt bara för att lyfta mitt huvud över de andra träden?'</v>
<v n="12">Då tillfrågades vinstocken: 'Kan inte du regera över oss?'</v>
<v n="13">Men vinstocken svarade: 'Skulle jag sluta att ge vin, som gläder både Gud och människor, bara för att bli mäktigare än alla de andra träden?'</v>
<v n="14">Då vände de sig slutligen till törnbusken: 'Du kan väl bli vår kung!' bad de.</v>
<v n="15">Då svarade törnbusken: 'Om det verkligen är sant att ni vill ha mig till kung, så kom då och böj er i skuggan av mig. Om ni inte gör det, ska eld komma ut ur mig och bränna ner de stora cedrarna i Libanon!'</v>
<v n="16">Tänk därför efter, om ni har handlat rätt, när ni har utropat Abimelek till kung! Är det rätt mot Gideon och alla hans ättlingar?</v>
<v n="17">Min far stred för er och riskerade livet för att befria er från midjaniterna,</v>
<v n="18">men ändå har ni gjort uppror mot honom och avrättat hans sjuttio söner på en och samma sten. Och nu har ni utropat hans slavinnas son, Abimelek, till er kung, därför att han är släkt med er.</v>
<v n="19">Om ni har handlat rätt mot Gideon och hans familj, då ska ni och Abimelek få en lycklig tid tillsammans.</v>
<v n="20">Men om ni handlat orätt mot Gideon, då ska Abimelek med eld döda invånarna i Sikem och Millo, och de i sin tur ska döda Abimelek!"</v>
<v n="21">Jotam flydde och bosatte sig i Beer. Han var rädd för sin bror Abimelek.</v>
<v n="22" t="23">Tre år senare lät Gud fiendskap uppstå mellan Abimelek och invånarna i Sikem, som gjorde uppror mot honom.</v>
<v n="24">Detta var straffet som Abimelek och folket fick, för att de tillsammans hade dödat Gideons sjuttio söner.</v>
<v n="25">Sikems män lade sig i bakhåll för handelskaravanerna för att råna dem och därigenom beröva Abimelek hans inkomster från dessa och skada hans rykte. Men någon varnade Abimelek för deras sammansvärjning.</v>
<v n="26">Samtidigt flyttade Gaal, Ebeds son, in i Sikem tillsammans med sina bröder. Ebed blev snart en av de ledande i staden.</v>
<v n="27">Under skördefesten samlades man i avgudatemplet. Vinet flödade, och alla började uttala förbannelser över Abimelek.</v>
<v n="28">"Vem är egentligen Abimelek?" frågade Gaal. "Och varför ska han vara vår kung? Varför ska vi vara hans tjänare? Han och hans vän Sebul borde vara våra tjänare. Nej, ner med Abimelek!</v>
<v n="29">Låt mig bli kung över er, så ska ni snart få se hur det går för Abimelek. Säg till honom: 'Samla ihop en armé och kom och strid mot mig!'"</v>
<v n="30">Men när kung Sebul, borgmästaren i staden, fick höra vad Gaal hade sagt, blev han rasande.</v>
<v n="31">Han sände i hemlighet ett meddelande till Abimelek och lät honom veta vad som höll på att hända. "Gaal, Ebeds son, och hans släktingar har flyttat till Sikem, och nu försöker de få hela staden att göra uppror.</v>
<v n="32">Kom med dina män i kväll. Göm er på fälten</v>
<v n="33">och storma sedan staden i gryningen. När Gaal och hans män kommer ut för att strida mot dig, kan du göra vad du vill med dem!"</v>
<v n="34">Abimelek och hans män delade upp sig i fyra grupper och drog på kvällen ner mot staden och omringade den.</v>
<v n="35">På morgonen när Gaal stod i stadsporten och diskuterade med de lokala ledarna, började Abimelek och hans män tåga mot staden.</v>
<v n="36">När Gaal såg dem, ropade han till Sebul: "Titta upp mot berget där! Ser du inte att det kommer folk där uppifrån?Nej", svarade Sebul. "Det är bara skuggor av morgonsolen."</v>
<v n="37">"Jo, titta där! Jag är säker på att det är folk som kommer mot oss", fortsatte Gaal. "Och titta där! Där kommer andra på vägen förbi teckentydareken!"</v>
<v n="38">Då vände sig Sebul triumferande mot honom. "Hur är det nu med alla dina stora ord?" frågade han. "Vem var det som sa: 'Vem är egentligen Abimelek, och varför skulle han vara vår kung?' Mannen du hånade och förbannade står utanför stadsporten. Gå ut och strid mot honom!"</v>
<v n="39">Gaal drog då ut i strid med männen från Sikem.</v>
<v n="40">De blev besegrade av Abimelek, som drev dem tillbaka, och det låg sårade och döda ända fram till stadsporten.</v>
<v n="41">Abimelek bodde sedan kvar i Aruma, men Sebul drev ut Gaal och alla hans släktingar ur staden och lät dem inte längre bo där.</v>
<v n="42">Dagen därpå gick folket i Sikem ut på fälten för att arbeta. Någon hade förvarnat Abimelek</v>
<v n="43">om detta, och han lade sig i bakhåll med sina män, som han delat upp i tre grupper. När männen från staden kom ut, rusade de fram från sina gömställen och gick till attack.</v>
<v n="44">Abimelek och hans grupp stormade fram mot stadsporten och hindrade på så sätt männen från Sikem att komma in i staden igen, medan de andra två grupperna dödade dem som var på fälten.</v>
<v n="45">Slakten pågick hela dagen. Till sist hade Abimelek intagit hela staden. Han jämnade den med marken, dödade alla som bodde där och strödde salt över platsen.</v>
<v n="46">I grannstaden Migdal såg man vad som hände och tog sin tillflykt till fästningen vid Baal-Berits tempel.</v>
<v n="47" t="48">När Abimelek fick veta detta, tog han sina trupper med sig upp på berget Salmon. Där tog han en yxa, högg av grenar från träden och lade dem på sina axlar. "Skynda er nu och gör precis som jag!" sa han till sina män.</v>
<v n="49">Då högg också de av var sin gren och följde efter Abimelek till staden. Där staplade de upp veden mot muren och tände på. Alla där inne dog, över tusen personer.</v>
<v n="50">Därefter anföll Abimelek staden Tebes och intog den.</v>
<v n="51">I själva centrum av staden fanns ett mycket starkt torn. Dit flydde befolkningen, blockerade ingången och klättrade upp på taket för att se vad som skulle hända.</v>
<v n="52">Medan Abimelek förberedde sig för att bränna tornet,</v>
<v n="53">var det en kvinna på taket som kastade ner en kvarnsten. Den träffade Abimelek i huvudet.</v>
<v n="54">"Döda mig!" ropade den skadade Abimelek till sin unge vapendragare. "Ingen ska få säga att en kvinna dödade Abimelek!"Den unge mannen genomborrade då Abimelek med sitt svärd och dödade honom,</v>
<v n="55">och när hans män såg att han var död, skingrades de och gick hem igen, var och en till sitt.</v>
<v n="56" t="57">På detta sätt straffade Gud både Abimelek och männen i Sikem för att de hade dödat Gideons sjuttio söner. Jotams förbannelse gick allså i uppfyllelse.</v>
</c>
<c n="10">
<v n="1">Efter Abimelek blev Tola, Puas son och Dodos sonson, domare i Israel. Han kom från Isaskars stam men var bosatt i staden Samir i Efraims berglandskap.</v>
<v n="2">Under tjugotre år var han Israels domare. När han dog begravde man honom i Samir.</v>
<v n="3">Han efterträddes av Jair, som var domare i tjugotvå år.</v>
<v n="4">Hans trettio söner brukade rida omkring på åsnor. De härskade i över trettio städer i Gilead, som än i dag kallas Jairs städer.</v>
<v n="5">När Jair dog, begravdes han i Kamon.</v>
<v n="6">Israels folk lämnade på nytt Herren och tillbad hednagudarna Baalerna och Astarterna och även de gudar som dyrkades i Syrien och Sidon och av Moab, Ammon och filisteerna. De upphörde helt med att tillbe Herren.</v>
<v n="7" t="8">Då flammade Herrens vrede upp mot Israel. Han tillät filisteerna och ammoniterna att plåga dem, och de anföll Israels folk öster om floden Jordan i Gilead.</v>
<v n="9">Ammoniterna gick också över Jordan för att anfalla de områden som tillhörde Judas, Benjamins och Efraims stammar. Under arton år plågades Israels folk svårt,</v>
<v n="10">men slutligen vände de sig på nytt till Herren och bad honom om räddning. "Vi har syndat mot dig och övergett dig som är vår Gud för att tillbe avgudar", bekände de.</v>
<v n="11">Men Herren varnade dem: "Har inte jag räddat er från egyptierna, amoreerna, Ammons barn och filisteerna,</v>
<v n="12">sidonierna, amalekiterna och maoniterna? Har det funnits något tillfälle då ni ropat till mig om hjälp, och jag inte har räddat er?</v>
<v n="13">Ändå fortsätter ni att överge mig för att tillbe andra gudar. Därför tänker jag inte hjälpa er mer.</v>
<v n="14">Gå och ropa till era nya gudar! Låt dem hjälpa er nu!"</v>
<v n="15">Men de fortsatte att vädja till honom: "Vi har syndat. Straffa oss på det sätt du anser vara bäst, men hjälp oss än en gång mot våra fiender!"</v>
<v n="16">Sedan förstörde de avgudarna de hade tillbett och tjänade i stället bara Herren, och Herren kunde inte längre stå ut med att se deras elände.</v>
<v n="17">Samtidigt drog sig Ammons armé samman i Gilead och förberedde ett anfall mot Israels armé vid Mispa.</v>
<v n="18">Men ledarna i Gilead frågade varandra: "Vem vill bli vår anförare i striden mot Ammons barn?"</v>
</c>
<c n="11">
<v n="1" t="2">Jefta var en mycket tapper stridsman från Gilead. Hans far, som hette Gilead, hade många söner med sin hustru. Men Jeftas mor var prostituerad, och när Jeftas halvbröder växte upp drev de ut honom ur landet."Du är ju son till en hora", sa de. "Därför ska du inte heller ärva vår far."</v>
<v n="3">Jefta fick fly från hemmet och bosatte sig i landet Tob. Snart slöt sig en grupp äventyrare till honom.</v>
<v n="4">En tid senare började ammoniterna sitt krig mot Israel.</v>
<v n="5">Ledarna i Gilead skickade då bud efter Jefta</v>
<v n="6">och bad honom komma och anföra armén mot ammoniterna.</v>
<v n="7">Men Jefta sa till dem: "Ni hatar mig och har kört bort mig från mitt barndomshem! Varför kommer ni till mig nu när ni har råkat i svårigheter?"</v>
<v n="8">"Därför att vi behöver dig", svarade de. "Om du vill leda oss mot ammoniterna ska vi göra dig till hövding i Gilead."</v>
<v n="9">"Verkligen!" utropade Jefta. "Och hur ska jag veta att ni menar allvar?"</v>
<v n="10">"Vi svär på det", svarade de. "Vi lovar det inför Herren."</v>
<v n="11">Jefta accepterade deras erbjudande och blev deras befälhavare. Avtalet ingicks inför Herren i Mispa, där allt folket hade samlats.</v>
<v n="12">Sedan sände Jefta bud till kungen i Ammon och bad att få veta varför Israel hade blivit anfallet.</v>
<v n="13">Kungen svarade att landet tillhörde Ammons barn. Det hade stulits från dem, sa han, när israeliterna kom från Egypten. Hela området från Arnon ända till Jabbok och till Jordan var hans, påstod han, och bad att få tillbaka det utan strid.</v>
<v n="14" t="15">Jefta svarade: "Israel stal inte landet.</v>
<v n="16">När Israels folk kom till Kades på sin väg från Egypten, sedan de gått över Röda havet,</v>
<v n="17">sände de bud till kungen i Edom och bad om tillåtelse att passera genom hans land, men han avvisade dem. Då bad de kungen i Moab om samma sak, men de blev avvisade där också och stannade i Kades.</v>
<v n="18">Slutligen gick de runt Edom och Moab genom öknen och vandrade utmed den östra gränsen tills de kom bortom Moabs land vid floden Arnon, men de gick aldrig genom Moabs land.</v>
<v n="19">Då sände israeliterna bud till amoreernas kung Sihon, som bodde i Hesbon, och bad om tillåtelse att få gå genom hans land för att komma till sin bestämmelseort.</v>
<v n="20">Men kung Sihon litade inte på Israel, så han mobiliserade sin armé vid Jahas och anföll dem.</v>
<v n="21" t="22">Då hjälpte oss Herren, vår Gud, att besegra Sihon och allt hans folk, och på så sätt övertog Israel allt ert land från floden Arnon till Jabbok och från öknen till Jordan.</v>
<v n="23">Ni måste därför inse att det var Herren, Israels Gud, som tog landet från amoreerna och gav det till Israel. Varför skulle vi då lämna tillbaka det till er?</v>
<v n="24">Ni behåller ju vad er gud Kemos ger er, och vi kommer att behålla allt som Herren, vår Gud, ger oss!</v>
<v n="25">Och vem tror du egentligen att du är? Är du förmer än Balak, Sippors son och kung i Moab? Försökte han ta tillbaka sitt land, när Israel besegrat honom? Nej, det vågade han inte!</v>
<v n="26">Men nu, efter 300 år, kommer ni med detta. Israel har bott här hela tiden, utspridda över hela landet från Hesbon till Aroer och utmed floden Arnon. Varför har ni inte tidigare försökt att ta det tillbaka?</v>
<v n="27">Nej, jag har inte syndat mot dig, utan det är du som har gjort fel genom att dra ut i strid mot mig. Men Herren, domaren, ska snart visa vem som har rätt, Israel eller Ammon."</v>
<v n="28">Men kungen i Ammon tog ingen hänsyn till vad Jefta hade sagt.</v>
<v n="29">Då kom Herrens Ande över Jefta, och han förde sin armé genom Gilead och Manasse och förbi Mispa i Gilead och anföll Ammons armé.</v>
<v n="30" t="31">Och Jefta gav ett löfte inför Herren, att om han hjälpte Israel att besegra Ammons barn, skulle det som först mötte honom när han kom hem offras som ett brännoffer inför Herren.</v>
<v n="32">Jefta drog sedan ut med sin armé mot ammoniterna, och Herren gav honom seger.</v>
<v n="33">Ammoniterna led ett mycket stort nederlag och förlorade tjugo städer från Aroer till Minnit och dessutom området ända fram till Abel-Keramim. På så sätt blev Ammons barn kuvade av Israels barn.</v>
<v n="34">När Jefta återvände hem sprang hans dotter, hans enda barn, ut för att möta honom. Hon slog på en tamburin och dansade av lycka,</v>
<v n="35">men när han fick se henne, rev han sönder sina kläder i förtvivlan. "Ve mig, min dotter!" ropade han. "Du får mig att sjunka genom jorden. Jag har gett ett löfte till Herren, och det kan jag inte ta tillbaka!"</v>
<v n="36">"Pappa", sa flickan. "Du måste göra det som du har lovat Herren, vad det än är, för han har låtit dig vinna en väldig seger över dina fiender ammoniterna.</v>
<v n="37">Men låt mig först gå upp till bergen tillsammans med mina väninnor för att under två månader gråta över att jag aldrig blir gift."</v>
<v n="38">"Ja", svarade han. "Du får gå." Hon gick alltså med sina väninnor upp till bergen för att under två månader gråta över sitt öde.</v>
<v n="39">Därefter återvände hon till sin far, som gjorde med henne vad han hade lovat Herren. Hon hade aldrig legat med någon man. Efter detta blev det en sed i Israel</v>
<v n="40">att de unga flickorna under fyra dagar varje år gick bort för att gråta över det öde som drabbat Jeftas dotter.</v>
</c>
<c n="12">
<v n="1">Männen i Efraims stam samlades vid Safon och hotade Jefta: "Varför bad du inte oss vara med i striden mot Ammon? Som straff tänker vi bränna ner ditt hus och även dig."</v>
<v n="2">"Jag frågade er, men ni vägrade komma", svarade Jefta. "Ni svek oss just när vi var i stort behov av hjälp.</v>
<v n="3">Själv riskerade jag mitt liv och drog ut i strid utan er, och Herren hjälpte mig att besegra fienden. Vad ger det er för rätt att börja strida mot oss?"</v>
<v n="4">Jefta blev förargad över glåporden från Efraims män. De påstod nämligen att männen i Gilead var avskummet från Efraim och Manasse. Jefta mobiliserade därför sin armé och gick till anfall mot Efraim.</v>
<v n="5">Han besatte vadställena över Jordan bakom Efraims armé, och varje gång en överlevande från Efraim försökte komma över floden blev han förhörd."Tillhör du Efraims stam?" frågade männen från Gilead. Den som nekade till detta,</v>
<v n="6">uppmanades att säga "schibbolet". Om det då blev "sibbolet" i stället för "schibbolet", dödades han omedelbart. På så sätt fick 42.000 efraimiter sätta livet till.</v>
<v n="7">Jefta var Israels domare i sex år, och när han dog begravde man honom i en av Gileads städer.</v>
<v n="8">Näste domare hette Ibsan och bodde i Betlehem.</v>
<v n="9" t="10">Han hade trettio söner och trettio döttrar. Han gifte bort sina döttrar med män utanför sin släkt och skaffade också trettio flickor som hustrur åt sina söner. I sju år var han domare i Israel innan han dog och blev begravd i Betlehem.</v>
<v n="11" t="12">Efter honom blev Elon från Sebulon domare i tio år. Efter sin död begravdes han i Ajalon i Sebulon.</v>
<v n="13">Näste domare hette Abdon från Pirgaton. Han var son till Hillel</v>
<v n="14">och hade fyrtio söner och trettio sonsöner, som alla red på åsnor. I åtta år var han domare i Israel.</v>
<v n="15">Sedan dog han och begravdes i Pirgaton i Efraims land, i amalekiternas bergsbygd.</v>
</c>
<c n="13">
<v n="1">Men än en gång syndade Israel genom att tillbe andra gudar. Herren lät då filisteerna besegra dem och hålla dem kuvade i fyrtio år.</v>
<v n="2" t="3">En man från Sorga som hette Manoa och tillhörde Dans stam hade en hustru som inte kunde få barn. Herrens ängel visade sig för henne och sa: "Du har varit barnlös länge, men snart ska du få en son.</v>
<v n="4">Drick inte vin eller starka drycker, och ät inte mat som är oren.</v>
<v n="5">Håret på din son får aldrig klippas, för han ska vara en nasir, en särskild Guds tjänare, ända från sin födelse, och han ska börja Israels befrielsekamp mot filisteerna."</v>
<v n="6">Kvinnan berättade detta för sin man: "En man från Gud visade sig för mig", sa hon. "Jag tror att han var Herrens ängel, för han var fruktansvärd att se på. Jag frågade inte varifrån han kom, och han sa inte heller sitt namn.</v>
<v n="7">Däremot sa han till mig: 'Du ska få en son!' Han sa också att jag inte skulle dricka vin eller starka drycker och inte heller äta oren mat, för barnet ska bli en nasir. Gud har gett honom en särskild uppgift från hans födelse ända till hans död!"</v>
<v n="8">Manoa bad då till Herren: "Låt denne man från Gud komma tillbaka och lära oss hur vi ska göra med barnet, som du tänker ge oss."</v>
<v n="9">Herren svarade på hans bön, och Guds ängel visade sig än en gång för Manoas hustru, som då var ute på fältet. Men också denna gång var hon ensam, och Manoa fanns inte i närheten.</v>
<v n="10">Hon skyndade sig därför att få tag på sin make och sa till honom: "Mannen är här igen!"</v>
<v n="11">Manoa följde då med henne och frågade mannen: "Är du samme man som talade med henne häromdagen?Ja, det är jag", svarade han.</v>
<v n="12">"Kan du undervisa oss om hur vi ska fostra barnet, sedan det har fötts?" frågade Manoa honom.</v>
<v n="13" t="14">Ängeln svarade: "Var noga med att din hustru följer allt jag har sagt henne. Hon får inte äta druvor eller dricka vin och starka drycker och inte äta något orent."</v>
<v n="15">"Stanna kvar, så vi får bjuda dig på någonting att äta", sa Manoa till ängeln.</v>
<v n="16">"Ja, jag stannar gärna", svarade ängeln. "Men jag ska inte ha någonting att äta. Om du absolut vill ge mig något, så bär fram ett offer till Herren." Manoa hade ännu inte förstått att det var Herrens ängel.</v>
<v n="17">Därför frågade han: "Jag vill veta vad du heter, för när allt detta inträffar och barnet är fött, vill vi gärna tala om för alla att det var du som förutsa det."</v>
<v n="18">"Fråga inte efter mitt namn, för det är alltför stort och omöjligt att förstå", svarade ängeln.</v>
<v n="19">Då tog Manoa en ung killing och mjöl till spisoffer och offrade det till Herren. Då hände något högst märkligt.</v>
<v n="20">När lågorna från offret på klippan slog upp mot skyn for Herrens ängel upp i lågan från altaret och försvann mitt framför deras ögon. Då föll Manoa och hans fru ner med sina ansikten mot jorden.</v>
<v n="21">Detta var det sista de såg av ängeln, och Manoa förstod äntligen vem det var som hade besökt dem.</v>
<v n="22">"Vi kommer att dö", ropade Manoa till sin fru. "Vi har sett Gud!"</v>
<v n="23">Men hon svarade: "Om Herren hade tänkt döda oss, skulle han inte ha tagit emot brännoffret, och han skulle inte heller ha uppenbarat sig för oss och berättat dessa underbara nyheter eller gjort dessa under."</v>
<v n="24">Barnet som hon födde fick namnet Simson, och Herren välsignade honom när han växte upp.</v>
<v n="25">Och Herrens Ande började verka på honom en dag när han besökte Dans armé, som slagit läger mellan Sorga och Estaol.</v>
</c>
<c n="14">
<v n="1">En dag när Simson var i Timna fäste han sig vid en ung filisteisk flicka.</v>
<v n="2">När han kom hem lät han sina föräldrar förstå att han ville gifta sig med henne,</v>
<v n="3">men de hade invändningar att komma med."Varför gifter du dig inte med en judisk flicka?" frågade de. "Varför måste du skaffa dig en hustru bland dessa hedniska filisteer? Finns det inte en enda flicka i Israel, som du skulle kunna gifta dig med?"Men Simson sa till sin far: "Det är henne jag vill ha. Låt mig få henne!"</v>
<v n="4">Hans föräldrar förstod inte att Herren låg bakom denna önskan. Herren höll på att lägga ut en fälla för filisteerna, som då härskade över Israel.</v>
<v n="5">När Simson och hans föräldrar var på väg till Timna, anföll ett ungt lejon honom vid vingårdarna i utkanten av staden.</v>
<v n="6">Men just då kom Herrens Ande starkt över honom. Han hade inget vapen, så han slet isär lejonets käkar så lätt som om det hade varit en killing! Men han nämnde ingenting om detta för sina föräldrar.</v>
<v n="7">När han sedan kom till Timna och träffade flickan blev han mycket förtjust i henne.</v>
<v n="8">När han en tid senare återvände dit för att gifta sig med henne, vek han av från vägen för att se på det döda lejonet. Han fann då att en bisvärm hade slagit sig ner i den döda kroppen, och där fanns också honung.</v>
<v n="9">Han tog lite av honungen och åt medan han vandrade vidare, och han lät också sina föräldrar smaka, men han talade inte om för dem var han hade fått tag i den.</v>
<v n="10" t="11">Medan hans far gick för att träffa bruden, ställde Simson till med en fest för trettio unga män i staden, för det var sed att göra så.</v>
<v n="12">När Simson plötsligt frågade om de ville höra en gåta blev de genast nyfikna. "Om ni kan gissa gåtan under de här sju bröllopsdagarna så ska jag ge var och en av er en fin linneskjorta och en högtidsdräkt", sa han.</v>
<v n="13">Men om ni inte kan gissa rätt, måste ni ge mig samma sak."De gick med på hans förslag och sa ivrigt: "Kan vi få höra din gåta nu?"</v>
<v n="14">Då sa Simson: "Mat kom från storätaren och det som var sött från den starke!"Efter tre dagar hade de ännu inte kommit på lösningen.</v>
<v n="15">På den fjärde dagen sa de till bruden: "Ge oss svaret på den här gåtan, annars ska vi bränna upp både dig och din fars hus. Vi blev väl inte inbjudna till den här festen för att bli alldeles ruinerade! "</v>
<v n="16">Då brast hon i gråt inför Simson och sa: "Du älskar mig inte alls, du hatar mig, för du har gett mitt folk en gåta, men du har inte talat om svaret för mig!Jag har inte talat om det ens för mina föräldrar. Varför skulle jag då tala om det för dig?" svarade han.</v>
<v n="17">Då fortsatte hon att gråta varje gång hon var tillsammans med honom under hela den återstående tiden av bröllopet. Till slut, på den sjunde dagen, gav han upp och avslöjade lösningen för henne. Hon gav den då naturligtvis till de unga männen,</v>
<v n="18">och före solnedgången den sjunde dagen fick Simson deras svar: "Vad är sötare än honung?" sa de. "Och vad är starkare än ett lejon?Om ni inte hade plöjt med min kviga, skulle ni inte funnit svaret på min gåta!" svarade han.</v>
<v n="19">Då kom Herrens Ande över honom och han gick till Askelon. Där dödade han trettio män, tog deras kläder och gav dem till de unga männen som hade svarat rätt på gåtan. Men han var mycket förargad och övergav sin hustru och återvände hem till sina föräldrar.</v>
<v n="20">Hans övergivna hustru gifte sig i stället med den av de trettio unga männen som stått honom närmast.</v>
</c>
<c n="15">
<v n="1" t="2">Lite senare, under veteskörden, tog Simson med sig en killing och gick för att besöka sin hustru, men hennes far ville inte släppa in honom till henne."Jag trodde att du hatade henne", förklarade han. "Därför lät jag henne gifta sig med din vän. Men hör här, hon har en syster som ser ännu bättre ut. Henne kan du i stället gifta dig med."</v>
<v n="3">Då blev Simson rasande och röt: "Nu har jag verkligen anledning att göra upp med er filisteer!"</v>
<v n="4">Han fångade 300 rävar, band ihop dem i svansarna två och två och band fast en fackla mellan varje par.</v>
<v n="5">Så tände han facklorna och släppte rävarna lösa bland filisteernas sädesfält. Fälten brändes ner fullständigt tillsammans med kärvar och sädesskylar, och även vingårdar och olivplanteringar förstördes.</v>
<v n="6">När filisteerna frågade vem som hade gjort allt detta blev svaret: "Simson! Han har gjort det därför att hans svärfar gett hans hustru till en annan." Filisteerna tog då flickan och hennes far och brände dem levande.</v>
<v n="7">"Därför att ni bär er åt så ska jag hämnas!" sa Simson till dem.</v>
<v n="8">Och han anföll dem ursinnigt och dödade många. Sedan lämnade han dem och bosatte sig i en grotta vid Etam.</v>
<v n="9">Filisteerna sände i sin tur ett stort uppbåd till Juda och de slog läger runt Lehi.</v>
<v n="10">"Varför har ni kommit hit?" frågade då männen i Juda."För att ta Simson till fånga och göra med honom vad han har gjort mot oss", svarade de.</v>
<v n="11">Tre tusen män från Juda marscherade då ner till Simson, där han bodde i grottan vid Etam."Vad är det du har gjort?" frågade de honom. "Vet du inte att det är filisteerna som råder över oss?" Men Simson svarade: "Jag betalade bara tillbaka för vad de gjort mot mig."</v>
<v n="12" t="13">"Vi har kommit hit för att ta dig till fånga och föra dig till filisteerna", sa männen till honom. "Men ni måste lova att inte döda mig!" sa Simson."Ja", svarade de. "Det lovar vi."De band honom så med två nya rep och tog honom med sig.</v>
<v n="14">När de kom till Lehi och filisteerna fick syn på honom ropade de av glädje. Men då kom Herrens Ande över Simson, och repen som han var bunden med slets av som lintrådar.</v>
<v n="15">Sedan tog han upp benet av en åsnas käke som låg där på marken, och med detta dödade han tusen filisteer.</v>
<v n="16" t="17">När han kastade ifrån sig åsnekäken, sa han:"Med en åsnas käke har jag visat att de är åsnor. Med en åsnas käke har jag dödat tusen!" Sedan dess har den platsen kallats Käkbenshöjden.</v>
<v n="18">Men Simson hade blivit väldigt törstig, så han ropade till Gud och sa: "Du har låtit Israel uppleva en stor seger i dag genom mig. Måste jag nu dö av törst och falla i dessa hedningars händer?"</v>
<v n="19">Då lät Herren vatten komma fram ur en fördjupning i marken, och Simson drack av det och kände sig styrkt. Den platsen kallas därför "den bedjande mannens källa", och källan finns där än i dag.</v>
<v n="20">Simson var Israels domare under de följande tjugo åren, men filisteerna fortsatte att behärska landet.</v>
</c>
<c n="16">
<v n="1">En dag gick Simson till filisteernas stad Gasa och tillbringade kvällen tillsammans med en prostituerad.</v>
<v n="2">Snart spred det sig att han varit synlig i staden, och många av stadens män omringade platsen och låg på lur vid stadsporten för att ta honom till fånga om han försökte ge sig i väg."I morgon när det blir tillräckligt ljust, ska vi ta honom och döda honom", tänkte de.</v>
<v n="3">Simson stannade kvar hos flickan till midnatt. För att komma ut ur staden lyfte han av stadsportarna med bom och allt, lade dem på sina axlar och gick iväg med dem upp till toppen av det berg som ligger mitt emot Hebron!</v>
<v n="4">En tid senare blev han kär i en flicka som hette Delila och bodde vid bäcken Sorek.</v>
<v n="5">Filisteernas ledare gick då personligen till henne och bad henne ta reda på vad det var som gjorde Simson så stark. De ville veta hur de skulle bära sig åt för att kunna övermanna honom och slå honom i kedjor."Vi fem ska ge dig 1.100 siklar silver var om du gör oss den tjänsten", lovade de.</v>
<v n="6">Delila tiggde och bad Simson att berätta sin hemlighet: "Tala om för mig varför du är så stark! Hur gör man för att besegra och binda dig?"</v>
<v n="7">"Om man binder mig med sju sensträngar som inte hunnit torka, blir jag lika svag som en vanlig människa", svarade Simson.</v>
<v n="8">Delila berättade detta för de fem ledarna, som genast gav henne sju sensträngar. Medan Simson sov band hon honom.</v>
<v n="9">Några filisteer hade gömt sig i ett angränsande rum, och så snart hon hade bundit honom, ropade hon:"Simson! Filisteerna är här!" Men han slet av senorna som om de varit bomullstrådar, och hans hemlighet hade inte blivit avslöjad.</v>
<v n="10">Senare sa Delila till honom: "Du driver med mig och ljuger för mig. Nu måste du tala om för mig hur man kan ta dig till fånga."</v>
<v n="11">"Jo", sa han. "Om man binder mig med rep som aldrig varit använda, blir jag lika svag som andra människor."</v>
<v n="12">När han sov tog Delila nya rep och band honom med dem. Också denna gång hade några män gömt sig i ett angränsande rum, och Delila ropade:"Simson! Filisteerna har kommit för att ta dig till fånga!"Men han slet sönder repen som om de varit spindelnät!</v>
<v n="13">"Du har lurat mig igen och på nytt ljugit för mig!" klagade Delila. "Tala nu om för mig hur man kan fånga dig på riktigt.Väv in mina sju flätor i din väv," svarade Simson.</v>
<v n="14">När han somnat, gjorde hon som han sagt och ropade: "Filisteerna har kommit, Simson!" Han vaknade och drog genast loss sitt hår ur vävstolen.</v>
<v n="15">"Hur kan du säga att du älskar mig på samma gång som du bedrar mig?" invände hon. "Nu har du ljugit för mig tre gånger och inte talat om vad det är som gör att du är så stark!"</v>
<v n="16" t="17">Hon tjatade på honom varje dag tills han inte härdade ut längre, och till slut avslöjade han hemligheten för henne:"Mitt hår har aldrig blivit klippt", sa han. "Jag har varit en Guds nasir ända sedan min födelse. Om man rakar av mig håret lämnar styrkan mig, och jag blir lika svag som vilken annan människa som helst."</v>
<v n="18">Delila insåg att han äntligen hade sagt henne sanningen, och därför skickade hon efter filisteernas ledare."Kom en sista gång, för nu har han talat om hur det ligger till", sa hon.De kom och hade med sig pengarna till henne.</v>
<v n="19">Delila såg till att Simson somnade i hennes knä och tillkallade genast en man som skar av honom hans sju flätor. Hon märkte då att hans styrka lämnade honom.</v>
<v n="20">Då ropade hon: "Filisteerna är här för att ta dig till fånga, Simson." Simson vaknade och tänkte: "Jag gör väl som förut. Jag skakar mig fri."Men han visste inte att Herren hade lämnat honom.</v>
<v n="21">Filisteerna tog honom till fånga. De stack ut ögonen på honom och förde honom till Gasa, där han blev bunden med kopparkedjor. Han tvingades att mala säd i fängelset,</v>
<v n="22">men det dröjde inte länge förrän håret på hans rakade huvud hade vuxit ut igen.</v>
<v n="23" t="24">Filisteerna ställde till med en stor fest för att fira Simsons tillfångatagande. Folket bar fram offer till guden Dagon, och alla var upprymda av glädje över segern."Vår gud har utlämnat vår fiende Simson till oss!" ropade de när de såg honom bunden med kedjor. "Han som har ödelagt vårt land och dödat så många av oss, är nu helt i vårt våld!"</v>
<v n="25" t="26">I sin segeryra bad de att Simson skulle föras ut till dem, så att de kunde ha roligt åt honom.Simson fördes då ut ur fängelset och placerades mitt i templet mellan de pelare som höll taket uppe. Simson sa till pojken som ledde honom: "Placera mina händer så att jag kan stödja mig mot pelarna. Jag vill vila mig mot dem."</v>
<v n="27">Templet var då alldeles fullt av folk. Filisteernas ledare var också där, och på taket fanns tre tusen personer som alla hade roligt åt Simson.</v>
<v n="28">Då bad Simson till Herren och sa: "Herre, tänk på mig och ge mig styrka än en gång, så jag kan hämnas filisteerna för att de har gjort mig blind."</v>
<v n="29">Sedan tog han tag i de två mittpelarna med all sin kraft.</v>
<v n="30">"Herre, låt mig dö med filisteerna", bad han.Och templet rasade samman över filisteernas ledare och allt folket, och de som dog vid Simsons död var fler till antalet än dem han tidigare hade dödat under hela sin livstid.</v>
<v n="31">Senare kom hans bröder och släktingar dit för att hämta hans kropp. Simson, som varit domare i Israel i tjugo år, begravdes mellan Sorga och Estaol på samma plats där hans far Manoa var begravd.</v>
</c>
<c n="17">
<v n="1">I Efraims bergsbygd bodde en man som hette Mika.</v>
<v n="2">En dag sa han till sin mor: "När någon stal dina 1.100 siklar silver förbannade du tjuven. Det var faktiskt jag som stal dem!Gud välsigne dig, för att du bekände det", svarade hans mor.</v>
<v n="3">När han lämnade tillbaka pengarna till henne tillade hon: "Jag tänkte ge Herren pengarna för din räkning. Du ska få en avgudabild överdragen med silver och en gjuten avgud."</v>
<v n="4" t="5">Hon tog sedan fram 200 siklar och gick till en silversmed som gjorde en snidad avgudabild och en gjuten avgud. Dessa placerade hon i Mikas hus. Mika hade ett avgudatempel med en efod och några husgudar, och han hade avskilt en av sina söner som präst.</v>
<v n="6">Vid denna tid fanns det inte någon kung i Israel, utan var och en gjorde som han ville och ansåg vara rätt.</v>
<v n="7" t="8">En dag kom en ung präst från Betlehem i Juda till trakten av Efraims kullar. Han var ute och letade efter en plats där han kunde bo, och han råkade hamna hos Mika.</v>
<v n="9">"Varifrån kommer du?" frågade Mika honom."Jag är präst och kommer från Betlehem i Juda," svarade han. "Jag är ute och letar efter någonstans att slå mig ner."</v>
<v n="10" t="11">"Du kan stanna här hos mig och bli min präst", sa Mika. "Jag ska ge dig tio siklar silver om året, nya kläder varje år och gratis kost och logi."Den unge mannen lät sig övertalas och blev som son i huset.</v>
<v n="12">Mika invigde honom som sin personlige präst.</v>
<v n="13">"Nu vet jag att Herren verkligen kommer att välsigna mig", utropade Mika, "eftersom jag har en riktig präst som arbetar för mig!"</v>
</c>
<c n="18">
<v n="1">Det fanns inte någon kung i Israel vid den här tiden. Daniterna försökte fortfarande hitta en plats att slå sig ner på, för de hade ännu inte lyckats driva bort dem som bodde i det land som skulle vara deras.</v>
<v n="2">De valde ut fem tappra män från Sorga och Estaol att spionera på landet där de skulle bo. De representerade varje släkt i stammen. När de kom till Efraims bergsbygd stannade de i Mikas hem över natten.</v>
<v n="3">De lade märke till den unge prästens dialekt och tog honom avsides och frågade: "Vad gör du här? Varför har du kommit hit?"</v>
<v n="4">Då berättade han för dem om sin överenskommelse med Mika och att han var dennes personlige präst.</v>
<v n="5">"Då kan du väl fråga Gud om vår resa kommer att lyckas", bad de honom.</v>
<v n="6">"Ja", svarade prästen. "Allt är i sin ordning. Herren kommer att ta hand om er."</v>
<v n="7">De fem männen fortsatte och kom till Lais, där de lade märke till hur trygga alla verkade vara. Människorna där uppträdde precis som de lugna och säkra sidonierna. Dessutom var de rika. De var inte alls beredda på att bli anfallna, utan de levde lugnt och fredligt, och det fanns ingen stam i grannskapet som var tillräckligt stark för att anfalla dem. De bodde långt från Sidon och hade mycket liten eller ingen kontakt med grannstäderna.</v>
<v n="8">De fem spionerna återvände så småningom till sitt folk i Sorga och Estaol."Nå, hur var det? Vad säger ni?" frågade man dem.</v>
<v n="9" t="10">Männen svarade: "Låt oss gå till anfall. Vi har sett landet, och det är bara för oss att inta det. Det finns gott om plats, och det är en underbar trakt. Folket är inte heller berett på att försvara sig. Kom nu, och låt oss gå dit! Det är Gud som gett oss det!"</v>
<v n="11">Sexhundra beväpnade män ur Dans stam drog ut från Sorga och Estaol.</v>
<v n="12">De slog läger vid Kirjat-Jearim i Juda, och den platsen kallas än i dag för Dans läger.</v>
<v n="13">Sedan fortsatte de till Efraims bergsbygd.När de skulle gå förbi Mikas hem,</v>
<v n="14">berättade de fem spionerna för de övriga: "Det finns en efod därinne, en del husgudar och många försilvrade avgudar. Det är ju självklart vad vi ska göra!"</v>
<v n="15" t="16">De fem spionerna gick fram till huset, och medan alla de beväpnade männen stod utanför porten hälsade de på den unge prästen.</v>
<v n="17">Sedan gick de fram och lade beslag på avbilderna, efoden och husgudarna.</v>
<v n="18">"Vad gör ni?" frågade den unge prästen, när han såg dem bära ut avgudabilderna.</v>
<v n="19">"Var tyst och följ med oss", sa de. "Bli präst åt oss i stället. Är det inte bättre för dig att vara präst åt en hel stam i Israel än åt bara en enda man i hans privata hus?"</v>
<v n="20">Den unge prästen blev då mycket glad åt att få följa med dem, och han tog med efoden, husguden och den snidade avgudabilden.</v>
<v n="21">De fortsatte sedan sin vandring med barnen, boskapen och de mest värdefulla ägodelarna främst i kolonnen.</v>
<v n="22">När de hunnit en bit på väg från Mikas hem, kom Mika och hans grannar efter dem</v>
<v n="23">och ropade till dem att stanna."Vad menar du med att förfölja oss på det här sättet?" frågade daniterna.</v>
<v n="24">"Vad menar ni med att fråga vad jag vill?" svarade Mika. "Ni har ju tagit med er alla mina avgudabilder och min präst, och jag har ingenting kvar!"</v>
<v n="25">"Vi vill inte höra ett ord till från dig", svarade männen. "Annars kan det hända att någon ilsknar till och dödar er allesammans."</v>
<v n="26">De fortsatte sin färd, och när Mika såg att de var alldeles för många för att han skulle kunna göra något åt det, vände han om hem.</v>
<v n="27">De nådde snart fram till Lais med Mikas präst och avgudar. De dödade det intet ont anande folket och brände sedan ner staden.</v>
<v n="28">Ingen kom för att hjälpa invånarna i staden, för de bodde alldeles för långt borta från Sidon, och de hade inte kontakt med några av sina grannar.Detta utspelades i dalen nära Bet-Rehob. Dans män byggde upp staden igen och bosatte sig där.</v>
<v n="29">Staden fick namnet Dan efter deras förfader, Israels son, men ursprungligen hette den Lais.</v>
<v n="30">De satte upp avgudabilden och utvalde Jonatan, Gersoms son och Moses sonson, att tillsammans med sina söner bli deras präster,</v>
<v n="31">och Mikas avgudastaty tillbads av Dans stam så länge tabernaklet var kvar i Silo.</v>
</c>
<c n="19">
<v n="1">Vid den tiden, innan Israel hade någon kung, fanns det en man i Levis stam som bodde längst bort i Efraims bergsbygd. Han tog en flicka från Betlehem i Juda med sig hem som bihustru.</v>
<v n="2">Men hon var otrogen och flydde därifrån och återvände hem till sin far.</v>
<v n="3">Efter fyra månader försökte hennes man få henne tillbaka, och han tog med sig en tjänare och en extra åsna och for för att hämta henne. När han kom fram till hennes hem bjöd hon honom stiga in, och hon presenterade honom för sin far, som var mycket glad att få träffa honom.</v>
<v n="4">Fadern bad honom att stanna och han blev kvar som deras gäst i tre dagar.</v>
<v n="5">På den fjärde dagen var han mycket tidigt uppe och gjorde sig färdig för att ge sig iväg, men flickans far tyckte att de först skulle äta frukost.</v>
<v n="6">Sedan bad han honom att stanna ännu en dag, så att de kunde fortsätta att umgås.</v>
<v n="7">Först ville inte mannen det, men eftersom hans svärfar var så angelägen gav han slutligen med sig.</v>
<v n="8">Följande morgon var de uppe tidigt igen, men flickans far var också den här gången angelägen om att han skulle stanna lite längre och föreslog: "Du kan väl stanna i dag och ge dig i väg fram emot kvällen!" Och mannen stannade, och de umgicks ännu en dag tillsammans.</v>
<v n="9">När hans hustru och tjänare gjorde sig färdiga för avfärd på eftermiddagen, sa hans svärfar: "Det börjar bli ganska sent. Stanna här i natt, så kan vi ha trevligt i kväll, och sedan kan du resa tidigt i morgon bitti."</v>
<v n="10">Men nu gick mannen inte att övertala. De gav sig iväg, och innan det blev mörkt nådde de Jerusalem, som också kallas Jebus.</v>
<v n="11">"Nu är det för sent att fortsätta", sa hans tjänare till honom. "Kan vi inte stanna här i natt?"</v>
<v n="12" t="13">"Nej", svarade mannen. "Vi kan inte stanna i denna hednastad där det inte finns några israeliter. Vi måste fortsätta till Gibea eller möjligen Rama."</v>
<v n="14">De fortsatte alltså, och solen gick ner just som de kom till Gibea, en stad som tillhörde Benjamins stam.</v>
<v n="15">De drog in där för natten och stannade till på torget, men ingen erbjöd dem rum för natten.</v>
<v n="16">Då kom en gammal man förbi, på väg hem från sitt arbete ute på fälten. Han var från Efraims bergsbygd men bodde nu i Gibea, där det för övrigt bara fanns benjaminiter.</v>
<v n="17">När han fick syn på de resande frågade han dem varifrån de kom och vart de skulle.</v>
<v n="18">"Vi är på väg hem från Betlehem i Juda", svarade mannen. "Jag bor längst bort i Efraims bergsbygd i närheten av Silo. Ingen har bjudit in oss över natten,</v>
<v n="19">men det går ingen nöd på oss, för vi har tillräckligt med foder åt våra åsnor och mat och dryck åt oss själva."</v>
<v n="20">"Ni är välkomna till mitt hem som mina gäster", sa den gamle mannen. "Här kan ni inte stanna. Det kan vara farligt."</v>
<v n="21">Han tog dem med sig hem, gav deras åsnor att äta, och ställde sedan fram kvällsmat.</v>
<v n="22">Just som de satt där och mådde gott, kom en grupp män till huset och började bulta på dörren. De var homosexuella och ville komma åt mannen som var på besök.</v>
<v n="23">Värden gick ut för att samtala med dem."Nej, mina bröder, begå inte en sådan usel handling med min gäst.</v>
<v n="24">Ta i stället min dotter, som är oskuld, och den här mannens bihustru. Vi ska föra ut dem till er, så kan ni göra vad ni vill med dem."</v>
<v n="25">Men de ville inte höra på honom. Då tog den gästande mannen sin bihustru och förde ut henne till dem. De misshandlade henne och våldtog henne hela natten, och först i gryningen lät de henne gå.</v>
<v n="26">Hon föll ihop utanför huset och låg där tills det blev ljust,</v>
<v n="27">och när hennes man öppnade dörren, fann han henne liggande där med händerna på tröskeln.</v>
<v n="28">"Kom nu, så ska vi ge oss i väg", sa han.Men han fick inte något svar, för hon var död. Då lade han henne över åsnan och tog henne med sig hem.</v>
<v n="29">När han kom hem styckade han hennes kropp i tolv delar och sände en del till varje stam i Israel.</v>
<v n="30">Hela nationen blev upprörd över det illdåd, som benjaminiterna hade begått."Någonting så fruktansvärt har inte hänt sedan Israel lämnade Egypten", sa alla. "Vi måste göra någonting åt det."</v>
</c>
<c n="20">
<v n="1" t="2">Israel sände då sina ledare och 400.000 beväpnade män till Mispa, där de trädde fram inför Herren. De kom så långt ifrån som Dan och Beer-Seba och alla platser däremellan, och även från Gilead på andra sidan Jordan.</v>
<v n="3">Ryktet om mobiliseringen av de israelitiska trupperna nådde snart Benjamin. De ledande männen i Israel skickade då efter den mördade kvinnans man och bad honom berätta vad som hade hänt.</v>
<v n="4">"Det var sent när vi kom fram till Gibea, en by i Benjamin", började han.</v>
<v n="5">"Samma kväll kom män från staden och omringade huset. Mig tänkte de döda, och min bihustru våldtog de tills hon dog.</v>
<v n="6">Då styckade jag hennes döda kropp i tolv delar, som jag sände ut över hela landet, för dessa män hade begått ett fruktansvärt brott.</v>
<v n="7">Nu vill jag höra er dom."</v>
<v n="8" t="10">De svarade alla som en man: "Ingen av oss tänker vända om hem, förrän vi har straffat Gibea. En tiondel av armén ska genom lottdragning väljas ut med uppgift att förse oss med proviant. Resten ska förinta Gibea som straff för deras hemska brott."</v>
<v n="11">Hela nationen förenades alltså inför uppgiften.</v>
<v n="12">Man skickade budbärare till Benjamins stam och ställde krav: "Ni är skyldiga till ett oerhört brott!</v>
<v n="13">Utlämna dessa onda män från er stad Gibea, så att vi kan avrätta dem och rena Israel från all ondska." Men folket i Benjamin ville inte höra på sina bröder.</v>
<v n="14" t="15">I stället lyckades man samla 26.000 man till Gibea för att förena sig med de sju hundra som redan fanns där och försvara sig.</v>
<v n="16">Bland dessa fanns det 700 vänsterhänta, som var mycket skickliga i att träffa med sina slungstenar.</v>
<v n="17">Det övriga Israel, utom Benjamins stam, mönstrade 400.000 man.</v>
<v n="18">Före striden drog de israelitiska trupperna upp till Betel för att rådfråga Herren. "Vilken stam ska anföra oss i striden mot Benjamins folk?" frågade de."Juda ska gå först", svarade Herren.</v>
<v n="19" t="20">Tidigt nästa morgon tågade hela armén mot Gibea för att anfalla Benjamins män.</v>
<v n="21">Men männen som försvarade staden rusade ut och dödade under den dagen 22.000 israeliter.</v>
<v n="22" t="24">Då grät den israelitiska hären inför Herren ända till skymningen, och de frågade honom snyftande: "Ska vi fortsätta att strida mot vår bror Benjamin?Ja!" svarade Herren. Då fick den israelitiska armén nytt mod och drog följande dag ut till strid på samma plats som tidigare,</v>
<v n="25">och den dagen förlorade de ytterligare 18.000 man, allesammans beväpnade med svärd.</v>
<v n="26">Då drog hela armén upp till Betel och grät inför Herren och fastade till kvällen och offrade brännoffer och tackoffer.</v>
<v n="27" t="28">Guds ark fanns där på den tiden, och Pinehas, Eleasars son och Arons sonson, var präst. Israels män frågade Herren: "Ska vi gå ut igen och strida mot vår bror Benjamin?" Herren svarade: "Ja gör det. Jag ska se till att ni besegrar honom."</v>
<v n="29">Då lade sig Israels soldater i bakhåll runt Gibea</v>
<v n="30">och gick sedan än en gång ut och gjorde sig i ordning för strid.</v>
<v n="31">När Benjamins trupper kom ut ur staden för att gå till anfall, drog sig Israels armé tillbaka, och Benjamins män lurades bort från staden när de förföljde Israel. Då började Benjamin precis som tidigare att angripa fiender utmed vägen mellan Betel och Gibea, och lyckades döda ett trettiotal av dem.</v>
<v n="32">Då ropade man i Benjamins armé: "Vi besegrar dem igen! "Men de israelitiska soldaterna hade i förväg gjort upp att de skulle försöka få bort Benjamins armé från staden,</v>
<v n="33">och när sedan Israels armé hade hunnit till Baal-Tamar vände den tillbaka och gick till anfall, och de 10.000 män som fanns i bakhåll rusade fram och gick</v>
<v n="34">också till anfall, utan att Benjamin förstod hur stor faran för nederlag i själva verket var.</v>
<v n="35" t="39">Herren hjälpte Israel att besegra Benjamin, och Israels armé dödade 25.100 man i Benjamin den dagen, nästan hela deras armé.Israels män drog sig alltså tillbaka från Benjamin för att ge dem som låg i bakhåll större möjlighet att manövrera. När benjaminiterna hade dödat omkring trettio stycken av Israels män var de övertygade om att de skulle vinna en lika stor seger som tidigare. Men den styrka som låg i bakhåll rusade in i staden, dödade alla som fanns där och tände eld på staden, och det stora rökmoln som steg mot himlen var signalen för Israel att gå till anfall mot Benjamin.</v>
<v n="40" t="41">Dessa vände sig om och upptäckte att staden stod i lågor och insåg hur allvarligt läget var.</v>
<v n="42">De flydde ut i öknen, men Israels armé förföljde dem, och männen som legat i bakhåll kom ut och fortsatte det blodbad som redan hade börjat.</v>
<v n="43">De omringade Benjamins armé öster om Gibea och dödade flertalet av dem där.</v>
<v n="44">I Benjamins armé dog 18.000 i striden.</v>
<v n="45">Resten flydde ut i öknen bort mot Rimmons klippa, men 5.000 dödades utmed vägen och 2.000 närmare Gideom.</v>
<v n="46" t="47">Benjamins stam förlorade den dagen 25.000 tappra män. De 600 som fanns kvar flydde alltså till Rimmons klippa, där de stannade i fyra månader.</v>
<v n="48">Men Israels armé återvände och dödade allt och alla som tillhörde Benjamin och brände ner varje stad och by i hela området.</v>
</c>
<c n="21">
<v n="1">Israels ledande män hade svurit vid Mispa att de aldrig skulle tillåta sina döttrar att gifta sig med män från Benjamins stam.</v>
<v n="2">De samlades vid Betel och satt långt fram på kvällen inför Guds ansikte och grät bittert.</v>
<v n="3">"Herre, Israels Gud", bad de. "Varför skulle detta hända? Varför måste vi förlora en av stammarna?"</v>
<v n="4">Följande morgon var de uppe tidigt och byggde ett altare där de offrade brännoffer och tackoffer.</v>
<v n="5">Och de sa till varandra: "Var det någon stam i Israel som inte var representerad, när vi höll vårt rådslag inför Herren i Mispa?" Man hade nämligen svurit en ed, att den som vägrade att komma skulle dödas,</v>
<v n="6">och nu var det stor sorg i hela Israel över förlusten av Benjamins stam. "En hel stam är borthuggen från Israel och finns inte mer", sa de gång på gång till varandra.</v>
<v n="7">"Och hur ska vi få hustrur åt de få män som finns kvar, eftersom vi har svurit vid Herren att inte ge dem våra döttrar?"</v>
<v n="8" t="9">Då tänkte de på nytt på sin ed att döda den som vägrade komma till Mispa och upptäckte att ingen från Jabes i Gilead hade varit med.</v>
<v n="10" t="12">De skickade då 12.000 av sina bästa soldater för att döda folket i Jabes i Gilead. Alla män, gifta kvinnor och barn dödades, men de unga flickor som ännu inte haft någon man blev skonade. Det fanns fyrahundra sådana, och dem förde man till lägret i Silo.</v>
<v n="13">Sedan sände Israel en fredsdelegation till det som återstod av Benjamin vid Rimmons klippa.</v>
<v n="14">De fick de fyrahundra flickorna som hustrur och återvände till sina hem, men flickorna räckte inte åt alla.</v>
<v n="15">Folket sörjde verkligen över den spricka som hade uppstått mellan dem.</v>
<v n="16">"Hur ska vi bära oss åt för att skaffa hustrur åt de andra, när nu alla kvinnor i Benjamins stam är döda?" frågade de ledande männen i Israel.</v>
<v n="17">"Det måste finnas något sätt att lösa detta på, så att inte en hel stam i Israel går förlorad för alltid.</v>
<v n="18">Men vi kan inte ge dem våra egna döttrar. Vi har ju svurit en ed. Om vi bryter den blir vi förbannade av Gud."</v>
<v n="19">Plötsligt kom de att tänka på den årliga vallfartsfesten, som brukar hållas i Silo mellan Lebona och Betel, på östra sidan av vägen mellan Betel och Sikem.</v>
<v n="20">Till de män i Benjamin som ännu var utan hustrur sa man: "Gå och göm er i vingårdarna,</v>
<v n="21">och när flickorna från Silo kommer ut för att dansa, ska ni rusa fram och ta dem och föra dem med er hem.</v>
<v n="22">När deras fäder och bröder kommer till oss och protesterar, ska vi förklara situationen för dem och säga: 'Var snälla och försök förstå! Låt dem få era döttrar till hustrur, för vi fick inte tag i tillräckligt många när vi anföll Jabes i Gilead, och ni kunde ju inte ha gett era döttrar till dem frivilligt utan att ha dragit skuld över er.'"</v>
<v n="23">Männen från Benjamins stam gjorde som de blivit tillsagda. De kidnappade flickor som deltog i högtiden och tog dem med sig hem till sitt eget land. Sedan byggde de upp sina städer på nytt och bosatte sig i dem.</v>
<v n="24">Och israeliterna återvände var och en till sitt hem.</v>
<v n="25">Det fanns inte någon kung i Israel på den tiden, och var och en gjorde vad som passade honom.</v>
</c>
</b>
<b n="Rut">
<c n="1">
<v n="1" t="2">Vid den tid när domare regerade i Israel, lämnade en man som hette Elimelek och var från Betlehem landet på grund av en svår hungersnöd och bosatte sig i Moabs land. Han tog med sig sin hustru Noomi och deras båda söner Mahelon och Kiljon.</v>
<v n="3">Men Elimelek dog i Moab, och Noomi blev lämnad ensam med sönerna.</v>
<v n="4" t="5">Dessa gifte sig med moabitiskorna Orpa och Rut. Ungefär tio år senare dog även Mahelon och Kiljon, och Noomi hade nu varken make eller söner.</v>
<v n="6" t="7">Hon beslöt sig då för att återvända till Israel tillsammans med sina sonhustrur, för hon hade hört att Herren hade välsignat sitt folk och gett dem goda skördar igen.</v>
<v n="8">Under hemresan kom hon på andra tankar och sa till sina båda sonhustrur: "Är det inte bättre att ni vänder tillbaka till era föräldrar och deras hem i stället för att följa med mig? Herren ska belöna er för er godhet mot både mig och era män.</v>
<v n="9">Kanske ska han också välsigna er med nya lyckliga äktenskap."Sedan kysste hon dem, och då började de båda att gråta.</v>
<v n="10">"Nej", snyftade de. "Vi vill följa med dig till ditt folk."</v>
<v n="11">"Det är nog i alla fall bäst för er att återvända till ert eget folk", svarade Noomi. "Jag har ju inte några yngre söner som ni kan gifta er med.</v>
<v n="12">Nej, mina döttrar, gå tillbaka till era föräldrahem, för jag är alldeles för gammal för att gifta mig. Även om det vore möjligt, och jag skulle bli med barn redan i kväll och få söner,</v>
<v n="13">skulle ni då kunna vänta på att de blir giftasvuxna? Nej, naturligtvis inte. Om ni visste hur ledsen jag är! Ni ska inte behöva uppoffra er för att Herren har låtit detta drabba mig!"</v>
<v n="14">Och så fortsatte de att gråta, och Orpa kysste sin svärmor till farväl och vände tillbaka till sitt barndomshem, men Rut förklarade bestämt att hon tänkte stanna hos Noomi.</v>
<v n="15">"Nu har din svägerska gått hem till sitt folk och sin gud", sa Noomi till henne. "Du borde göra likadant."</v>
<v n="16">"Tvinga mig inte att lämna dig", svarade Rut, "för jag vill gå dit du går och bo där du bor. Ditt folk ska vara mitt folk, och din Gud ska vara min Gud.</v>
<v n="17">Jag vill dö där du dör och bli begravd där. Måtte Herren straffa mig om jag låter något annat än döden skilja oss åt."</v>
<v n="18">När Noomi förstod att Rut hade bestämt sig och att hon inte kunde övertala henne, slutade hon att diskutera saken.</v>
<v n="19">De kom alltså till Betlehem tillsammans, och hela staden blev förvånad över att få se dem."Kan det verkligen vara Noomi?" undrade kvinnorna.</v>
<v n="20">"Kalla mig inte Noomi", sa hon till dem. "Kalla mig i stället Mara" (Noomi betyder lycklig och Mara bedrövad), "för den allsmäktige Guden har låtit mig uppleva så mycket sorg.</v>
<v n="21">Jag gick härifrån rik, och Herren har låtit mig komma tillbaka tomhänt. Varför ska ni kalla mig Noomi, när Herren har vänt mig ryggen och sänt mig sådana olyckor?"</v>
<v n="22">Det var just när kornskörden skulle börja, som de kom tillbaka till Betlehem från Moab.</v>
</c>
<c n="2">
<v n="1">Noomi hade en rik släkting i Betlehem, som hette Boas.</v>
<v n="2">En dag sa Rut till Noomi: "Kanske jag kunde gå ut på någon godhjärtad mans åker och plocka upp den säd, som hans skördemän lämnat.Det är bra om du gör det, min kära dotter", svarade Noomi uppmuntrande.</v>
<v n="3">Rut gav sig då av, och den åker hon råkade hamna på tillhörde just Boas, denne släkting till Noomis man.</v>
<v n="4" t="5">Boas kom förbi efter ett besök i staden medan Rut var på åkern. När han hade hälsat på skördefolket, frågade han förmannen: "Vem är flickan där borta?"</v>
<v n="6">"Det är flickan från Moabs land, som kom tillbaka hit med Noomi", svarade förmannen.</v>
<v n="7">"I dag på morgonen bad hon mig att få plocka upp den säd som skördemännen lämnat efter sig, och hon har hållit på här hela dagen. Hon har bara vilat sig en liten stund där i skuggan."</v>
<v n="8" t="9">Boas gick då bort till Rut och pratade med henne: "Du kan stanna kvar här, mitt barn, och plocka så länge du vill. Du behöver inte gå till någon annans åkrar. Stanna här med mitt tjänstefolk. Jag har sagt till mina män att lämna dig i fred. Blir du törstig kan du bara gå och dricka av vattnet som man bär ut hit."</v>
<v n="10" t="11">Hon tackade honom mycket ödmjukt och frågade: "Hur kommer det sig att du är så vänlig mot mig? Du måste väl veta att jag är främling här.Ja, det vet jag", svarade Boas. "Men jag vet också hur mycket gott du gjort mot din svärmor sedan din man dog, och hur du har lämnat dina föräldrar i ditt eget land och följt med henne hit för att bo bland främlingar.</v>
<v n="12">Herren, Israels Gud, under vars vingar du tagit din tillflykt, ska välsigna dig för det."</v>
<v n="13">"Tack", svarade hon. "Du är så vänlig mot mig, fast jag inte ens är en av dina arbetare."</v>
<v n="14">När det var dags att äta ropade Boas på henne: "Kom hit och ät med oss. Ta av brödet och doppa det i vinet."Hon satte sig då ner och åt med hans skördefolk, och han gav henne mer mat än hon orkade äta.</v>
<v n="15">När hon sedan gick tillbaka till sitt arbete, sa Boas till de unga männen att även låta henne få plocka ax bland kärvarna</v>
<v n="16">och att de avsiktligt skulle lämna kvar ax, som hon kunde plocka utan att någon sa något om det.</v>
<v n="17">Rut arbetade hela dagen, och på kvällen när hon tröskade det som hon plockat, blev det ungefär trettiofem liter.</v>
<v n="18">Hon bar det till sin svärmor i staden och gav det till henne tillsammans med den mat som blivit över sedan hon själv hade ätit.</v>
<v n="19">"O, vad mycket", utropade Noomi. "Var har du plockat allt detta i dag? Gud ska välsigna den som varit så vänlig mot dig!"Rut berättade då för henne vad hon hade varit med om och nämnde också att det var Boas som ägde åkern.</v>
<v n="20">"Tack gode Gud för en sådan man! Gud har fortsatt att vara barmhärtig mot oss, på samma sätt som han var mot våra män medan de levde! Boas är ju också en av våra närmaste släktingar", konstaterade Noomi glatt.</v>
<v n="21">"Ja", sa Rut. "Han har sagt åt mig att komma tillbaka, och jag får gå alldeles bakom skördemännen ända tills hela skörden är bärgad."</v>
<v n="22">"Det är underbart!" utropade Noomi. "Gör nu som han sagt till dig. Stanna kvar där tillsammans med alla de andra flickorna under hela skördetiden. Du kommer att vara tryggare där än på någon annan åker!"</v>
<v n="23">Och det gjorde Rut. Hon stannade kvar under hela kornskörden och sedan också under veteskörden, men hon fortsatte att bo hos sin svärmor.</v>
</c>
<c n="3">
<v n="1">En dag sa Noomi till Rut: "Jag undrar om det inte är på tiden att jag försöker få tag i en man åt dig, mitt kära barn, så att du blir lyckligt gift igen.</v>
<v n="2">Jag tänker faktiskt på Boas! Han har varit så vänlig mot oss, och han är ju också släkt med oss. Jag råkar veta att han rensar korn ute på logen i kväll.</v>
<v n="3">Gör nu som jag säger till dig! Bada och använd din bästa parfym. Ta sedan på dig dina finaste kläder och gå ner till logen, men låt honom inte se dig förrän han har ätit!</v>
<v n="4">Se efter var han lägger sig och gå sedan och lyft upp täcket vid hans fötter och lägg dig där! Då kommer han själv att säga vad du ska göra."</v>
<v n="5">"Ja, jag ska göra precis som du säger", svarade Rut.</v>
<v n="6" t="7">Hon gick alltså bort till logen på kvällen och följde mycket noga sin svärmors instruktioner. När Boas hade avslutat sin måltid och kände sig väl till mods, gick han och lade sig bakom högen av säd och somnade.Då gick Rut dit mycket tyst och försiktigt och lyfte på täcket vid hans fötter och lade sig där.</v>
<v n="8">Ungefär vid midnatt vaknade Boas, satte sig yrvaket upp och märkte genast att det låg en kvinna vid fotändan!</v>
<v n="9">"Vem är du?" frågade han. "Det är jag, Rut", svarade hon. "Lägg din mantel över mig som ett tecken på att du gör mig till din hustru och följer Guds lag, för du är en nära släkting till mig."</v>
<v n="10">"Tack Gud för en flicka som du!" utropade han. "Du har gjort mer för Noomi nu än någonsin. Naturligtvis skulle du ha föredragit en yngre man, även om han varit fattig. Men du har lämnat alla dina personliga önskningar åt sidan för att du ska kunna ge Noomi en arvtagare genom att gifta dig med mig.</v>
<v n="11">Nu ska du inte alls bekymra dig för något. Jag ska ta hand om allt för din skull. Alla vet vilken underbar person du är.</v>
<v n="12">Men det finns ett problem. Det är sant att jag är en av dina nära släktingar, men det finns en som står dig ännu närmare än vad jag gör.</v>
<v n="13">Stanna kvar här i natt. I morgon ska jag tala med honom. Om han vill gifta sig med dig, så får han göra det. Han gör på så sätt sin plikt. Men om han inte vill det, då svär jag inför Herren att jag ska göra det. Ligg nu kvar här tills det blir morgon!"</v>
<v n="14">Hon låg alltså kvar vid hans fötter hela natten och gick upp tidigt, före gryningen, för Boas hade sagt till henne: "Låt inte folk få reda på att en kvinna varit här på logen."</v>
<v n="15" t="18">"Ta hit din schal", sa han till henne. Sedan hällde han upp sjuttio liter korn i den, så mycket hon kunde bära. Han hjälpte henne att ta bördan på ryggen och hon gick hem till sin svärmor med Boas gåva."Nå, hur gick det, mitt barn?" frågade Noomi henne när hon kom hem.Då berättade Rut allt för Noomi och gav henne kornet, som Boas skickat med som gåva till henne. Hon nämnde också att han sagt att hon inte fick komma hem utan att ha med sig en present.Då sa Noomi till henne: "Du kan lugnt vänta tills du får höra vad som händer. Boas kommer inte att unna sig någon vila förrän han har fullföljt detta. Han kommer att ordna det redan i dag".</v>
</c>
<c n="4">
<v n="1">Boas gick till stadsporten och träffade där släktingen han talat om. "Kom", sa han till honom. "Det är något viktigt jag vill prata med dig om."De slog sig ner tillsammans,</v>
<v n="2">och Boas bad tio av de förnämsta männen i staden att komma och vara vittnen till deras samtal.</v>
<v n="3">"Du känner Noomi, som kom tillbaka till oss från Moab", sa Boas till honom. "Hon vill sälja den mark som tillhörde vår bror Elimelek.</v>
<v n="4">Jag tyckte jag skulle prata med dig om saken, så att du kan köpa den om du så önskar, med dessa ärade män som vittnen.Låt mig få veta på en gång om du vill ha marken, för om inte du tar den, så gör jag det. Du står först i tur att köpa den, och sedan kommer jag.Jag köper den", svarade mannen.</v>
<v n="5">"Om du köper marken, innebär det också att du måste gifta dig med Rut, så att hon kan få barn som kan föra hennes förre mans namn vidare och ärva jorden", sa Boas till honom.</v>
<v n="6">"Då kan jag inte göra någon affär", svarade mannen. "I så fall skulle ju hennes son ärva min egendom också. Det är bäst att du köper marken."</v>
<v n="7">På den tiden var det sed i Israel att man tog av sig sin sandal och överlämnade den till den andra parten som ett tecken på att man var överens och att överenskommelsen var bindande.</v>
<v n="8">När mannen alltså sagt till Boas: "Köp du åkern", drog han av sig sin sandal.</v>
<v n="9">Då sa Boas till vittnena och alla de andra som stod runt omkring dem: "Ni har alla sett att jag i dag har köpt all Elimeleks, Kiljons och Mahelons egendom av Noomi,</v>
<v n="10">och att jag också har betalat för moabitiskan Rut, Mahelons änka, så att hon kan bli min hustru och föda en son, som kan föra hennes mans namn vidare."</v>
<v n="11">Och allt folket som stod där, och alla vittnena svarade: "Vi är vittnen till detta. Måtte Herren göra denna kvinna, som nu kommer in i ditt hus, lika fruktsam som Rakel och Lea, från vilka hela Israels folk härstammar. Vi hoppas att du ska bli en mäktig och framgångsrik man i Betlehem,</v>
<v n="12">och att dina ättlingar, som Herren ska ge dig genom denna unga kvinna, blir lika många och högt aktade som de som härstammar från Peres, son till Tamar och Juda."</v>
<v n="13">Boas gifte sig alltså med Rut, och han låg med henne, och Herren lät henne föda en son.</v>
<v n="14">Kvinnorna i staden sa till Noomi: "Lovad vare Herren, som har gett dig en arvinge. Måtte han bli berömd i Israel.</v>
<v n="15">Han ska få dig att känna dig ung på nytt, och han ska vara ditt stöd på ålderdomen, för han är son till din sonhustru, som älskar dig så mycket och som har gjort mer gott mot dig än sju söner!"</v>
<v n="16" t="17">Och Noomi tog hand om barnet, och grannkvinnorna sa: "Nu har Noomi äntligen fått en son igen!" Pojken fick namnet Obed, och han kom senare att bli far till Isai, Davids far.</v>
<v n="18" t="22">Så här ser Boas släkttavla ut från hans förfader Peres, i rakt nedstigande led: Peres, Hesron, Ram, Amminadab, Naheson, Salmon, Boas, Obed, Isai och David.</v>
</c>
</b>
<b n="1 Samuelsboken">
<c n="1">
<v n="1">Detta är berättelsen om Elkana, en man i Efraims stam, som bodde i Ramataim-Sofim, i Efraims bergsbygd.Hans far hette Jeroham, hans farfar Elihu, hans farfarsfar Tohu, och hans farfars farfar hette Suf.</v>
<v n="2">Han hade två hustrur, Hanna och Peninna. Peninna hade fått barn men inte Hanna.</v>
<v n="3">Varje år reste Elkana till Silo för att tillbe herrarnas Herre och offra till honom. Där var Elis två söner, Hofni och Pinehas, Herrens präster.</v>
<v n="4">Varje gång Elkana offrade brukade han ge Peninna och hennes barn av offerköttet.</v>
<v n="5">Åt Hanna gav han dubbel tilldelning. Han älskade henne mycket, trots att Herren inte gett henne något barn.</v>
<v n="6">Peninna gjorde inte saken bättre genom att reta Hanna för hennes ofruktsamhet.</v>
<v n="7">Varje gång hände samma sak. Peninna hånade och skrattade åt Hanna medan de gick till Silo, och Hanna grät och tappade matlusten.</v>
<v n="8">"Vad är det, Hanna?" brukade Elkana fråga. "Varför äter du inte? Varför oroar du dig så mycket över att du inte kan få några barn? Du har ju mig. Är inte det bättre än tio söner?"</v>
<v n="9">En kväll i Silo, när de hade ätit tillsammans, gick Hanna till Herrens tält, där prästen Eli satt på sin vanliga plats vid sidan av ingången.</v>
<v n="10">Hanna var djupt bedrövad och grät medan hon bad till Herren.</v>
<v n="11">Och hon gav detta löfte: "Allsmäktige Gud, se till min sorg och svara på min bön och ge mig en son, så ska jag ge honom tillbaka till dig. Han ska tillhöra dig hela livet, och hans hår kommer aldrig att klippas."</v>
<v n="12" t="13">Eli lade märke till att hennes läppar rörde sig, men eftersom han inte hörde ett enda ljud förstod han inte att hon bad utan trodde att hon hade druckit sig full.</v>
<v n="14">"Måste du komma hit drucken?" frågade han. "Se till att du blir nykter!"</v>
<v n="15" t="16">"Nej, min herre, jag har inte druckit något", svarade hon. Men jag är ledsen och bekymrad, och därför har jag lagt fram allt som jag burit på inför Herren. Tro inte att jag är en dålig kvinna!"</v>
<v n="17">"Om det är på det sättet", sa Eli, "ska du fatta mod igen! Israels Gud ska svara på din bön, vad den än gäller!"</v>
<v n="18">"Tack, herre!" utbrast hon och gick lycklig och glad sin väg. Hon började att äta igen och såg inte längre så nedslagen ut.</v>
<v n="19" t="20">Nästa morgon var hela familjen tidigt uppe och gick till tabernaklet för att tillbe Herren än en gång. De återvände sedan hem till Rama. När Elkana låg med Hanna kom Herren ihåg hennes bön, och hon blev med barn och födde en son. Hon kallade honom Samuel, som betyder 'utbedd av Gud', för hon sa: "Jag bad till Herren att jag skulle få honom."</v>
<v n="21" t="22">Nästa gång det var dags för det årliga offret reste Elkana, Peninna och barnen till tabernaklet utan Hanna, för hon ville vänta. "Låt mig amma barnet en tid, så ska jag sedan ta honom till tabernaklet och lämna honom där", bad hon.</v>
<v n="23">Elkana samtyckte och sa: "Ja, vi gör det som du tycker är bäst, bara Herrens vilja får ske."Därför stannade hon hemma tills hon slutat amma barnet.</v>
<v n="24">Sedan tog hon honom till tabernaklet i Silo, fastän han fortfarande var mycket liten. Hon tog också med sig en tre år gammal tjur som offer, och en säck vete och lite vin.</v>
<v n="25">De slaktade tjuren, och sedan förde de pojken till Eli.</v>
<v n="26">"Min herre, kommer du ihåg mig?" frågade Hanna honom. "Jag är den kvinna som stod här bredvid dig och bad till Herren!</v>
<v n="27">Jag bad honom ge mig denne pojke, och Herren har svarat på min bön.</v>
<v n="28">Så länge han lever tillhör han Herren." Hon lämnade Samuel hos Eli och bad och prisade sedan Herren.</v>
</c>
<c n="2">
<v n="1">Hanna bad och tackade Herren med dessa ord:"Jag gläder mig i Herren! Han har välsignat mig! Nu har jag ett svar åt mina fiender, för Herren har löst mitt problem. Jag är så glad!</v>
<v n="2">Ingen är helig som Herren! Det finns ingen annan Gud, ingen enda klippa som vår Gud.</v>
<v n="3">Sluta upp med ert högmodiga och stolta tal och era stora ord!Herren vet vad ni har gjort, och han kommer att döma era handlingar.</v>
<v n="4">Krigarnas bågar är sönderbrutna, men de som stapplade av svaghet är nu starka.</v>
<v n="5">De som förut mådde väl svälter nu och de som förut var hungriga får nu mat.Den ofruktsamma kvinnan har nu sju barn, men hon som hade många barn tynar bort.</v>
<v n="6">Herren dödar och Herren ger liv.</v>
<v n="7">Några låter han vara fattiga och andra rika.En låter han falla, och en annan lyfter han upp.</v>
<v n="8">Han lyfter upp de fattiga ur dammet på askhögen och behandlar dem som furstar.Han sätter dem på hedersplatserna, och de får ärva rikedomarna.Hela jorden vilar på den grund Herren byggt.</v>
<v n="9">Han kommer att skydda sina gudfruktiga barn, men de onda kommer att tystas i mörkret.Ingen ska lyckas enbart genom egen styrka.</v>
<v n="10">De som kämpar mot Herren kommer att brytas sönder. Han dundrar mot dem från himlen.Han dömer hela jorden.Han ger makt till sin kung och stor ära till sin smorde."</v>
<v n="11">Därefter återvände Elkana till Rama utan Samuel, som blev en Herrens tjänare under prästen Eli.</v>
<v n="12">Elis söner var onda män, som inte älskade Herren.</v>
<v n="13" t="14">När någon offrade ett djur brukade de skicka ut en tjänare med en treuddig köttgaffel. Den stötte han ner i grytan medan köttet från det offrade djuret kokades, och krävde sedan att den bit som kom upp skulle tillhöra Elis söner. Detta råkade alla israeliter ut för som kom till Silo för att tillbe.</v>
<v n="15">Ibland kom tjänaren till och med innan man förbränt fettet på altaret, och sa: "Ge mig det råa köttet, inte det kokta, så att jag kan steka det åt prästen."</v>
<v n="16">Om då mannen som offrade köttet svarade: "Du får så mycket du vill ha, men först måste fettet brännas som lagen kräver", brukade tjänaren säga:"Nej, ge det till mig nu, annars tar jag det med våld."</v>
<v n="17">Denna synd var mycket stor i Herrens ögon. Den visade att man behandlade folkets offer utan respekt.</v>
<v n="18">Samuel var Herrens tjänare, trots att han bara var ett barn, och han bar en linnemantel precis som prästen.</v>
<v n="19">Varje år sydde hans mor en liten rock åt honom som hon överlämnade när hon kom med sin make för att offra.</v>
<v n="20">Innan de återvände hem, brukade Eli välsigna Elkana och Hanna och be att Gud skulle ge dem flera barn som kunde ta platsen efter den son de hade gett till Herren.</v>
<v n="21">Och Herren gav Hanna tre söner och två döttrar, medan Samuel växte upp i Herrens tjänst.</v>
<v n="22">Eli hade nu blivit mycket gammal men var ändå uppmärksam på vad som hände runt omkring honom. Han fick till och med veta att hans söner förförde de unga kvinnorna som assisterade vid ingången till tabernaklet.</v>
<v n="23" t="25">"Jag har fått dåliga nyheter om vad ni gör", sa Eli till sina söner. "Det är fruktansvärt att förleda Herrens folk till synd. Synd mot människor bestraffas strängt, men hur mycket mer kommer inte ni att straffas för den synd ni har begått mot Herren?" Men de ville inte lyssna till sin far, och Herren hade redan planerat att döda dem.</v>
<v n="26">Men den lille Samuel växte upp och var till glädje för både Gud och människor.En profet besöker Eli</v>
<v n="27">En dag kom en profet till Eli med ett budskap från Herren: "Visade jag inte min kraft när Israels barn var slavar i Egypten?</v>
<v n="28">Utvalde jag inte er stamfar Levi bland alla hans bröder till att vara min präst, och att offra på mitt altare, bränna rökelse och bära prästkläder inför mig? Tilldelade jag inte era präster eldsoffren?</v>
<v n="29">Varför är ni då så giriga efter alla de andra offer som förs fram till mig? Varför har du satt dina söner före mig? Både du och de har blivit feta av det bästa från mitt folks offer!</v>
<v n="30">Därför förklarar jag, Herren, Israels Gud, att även om jag har lovat att din del av Levi stam alltid ska få vara mina präster, är det otänkbart att ni kan fortsätta att handla som ni gör! Jag kommer bara att ära dem som ärar mig, och jag kommer att förakta dem som föraktar mig.</v>
<v n="31">Jag ska göra slut på din familj, så att ni inte längre kan tjäna som präster. Varenda familjemedlem kommer att dö i förtid.</v>
<v n="32">Du kommer att bli avundsjuk på det välstånd som jag ska ge till mitt folk, men du och din familj ska få möta mycket av svårigheter och nöd. Ingen av er kommer att få ett långt liv.</v>
<v n="33">De som lever kvar ska leva i sorg och klagan, och deras barn ska dödas med svärd.</v>
<v n="34">Och för att bevisa att det jag har sagt kommer att slå in, ska dina två söner Hofni och Pinehas dö på samma dag!</v>
<v n="35">Sedan ska jag låta en trofast präst uppstå, en som kommer att tjäna mig och göra som jag säger. Jag ska välsigna hans ättlingar, och hans familj ska för alltid vara präster åt mina kungar.</v>
<v n="36">Då ska alla dina ättlingar böja sig för honom och tigga om pengar och bröd. Var och en kommer att säga: 'Var snäll och ge mig arbete bland prästerna, så att jag får tillräckligt att äta.'"Herren kallar den unge Samuel</v>
</c>
<c n="3">
<v n="1">Den lille Samuel tjänade Herren genom att hjälpa Eli.Budskap från Herren var mycket sällsynta på den tiden.</v>
<v n="2" t="5">Eli var svag av ålder och hade dålig syn. En natt innan ljusstaken hade brunnit ut låg han på sin vanliga plats när Herren ropade på Samuel, som också sov i tabernaklet där Guds ark fanns:"Samuel! Samuel!" sa Herren."Ja", svarade Samuel. "Vad är det?" Han steg upp ur sängen och sprang till Eli. "Här är jag, vad är det du vill?" frågade han."Jag ropade inte på dig", svarade Eli. "Gå tillbaka och lägg dig." Då lydde Samuel,</v>
<v n="6">men Herren ropade igen: "Samuel!"Samuel gjorde som förut och sprang till Eli."Ja", svarade han, "vad är det du vill ha?Jag har inte ropat på dig, min son", sa Eli. "Gå tillbaka och lägg dig."</v>
<v n="7">Samuel hade aldrig tidigare fått ett budskap från Herren.</v>
<v n="8">Men nu ropade Herren för tredje gången, och än en gång hoppade Samuel upp och sprang till Eli."Ja", sa han. "Vad vill du?"Då förstod Eli att det var Herren som hade talat till pojken.</v>
<v n="9">Därför sa han till Samuel: "Gå och lägg dig igen, och om han ropar än en gång, så ska du svara: 'Ja, Herre, jag lyssnar.'"Samuel gick tillbaka och lade sig.</v>
<v n="10">Då kom Herren och ropade som förut: "Samuel! Samuel!"Nu svarade Samuel Herren och sa: "Tala, jag lyssnar."</v>
<v n="11">Då sa Herren: "Jag ska göra något som kommer att chockera alla i Israel.</v>
<v n="12">Jag ska göra allt det fruktansvärda som jag har varnat Eli för.</v>
<v n="13">Jag har ju hotat honom och hela hans familj med straff, därför att hans söner hädar mig utan att han ingriper.</v>
<v n="14">Därför har jag svurit en ed att de synder som Eli och hans söner har begått aldrig ska förlåtas varken genom slaktoffer eller några andra offer."</v>
<v n="15">Samuel låg kvar i sängen ända till morgonen, då han som vanligt öppnade dörrarna till Herrens tält. Han var rädd att berätta för Eli vad Herren hade sagt till honom.</v>
<v n="16" t="17">Men Eli ropade på honom. "Min son", sa han, "vad sa Herren till dig? Tala om det för mig! Om du inte berättar allt vad han har sagt, kommer Gud att straffa dig!"</v>
<v n="18">Därför berättade Samuel allt vad Herren hade sagt."Det är Guds vilja, låt honom göra vad han tycker är bäst", löd Elis kommentar.</v>
<v n="19">Samuel växte upp, Herren var med honom och folket lyssnade noga till hans råd.</v>
<v n="20">Hela Israel, från Dan till Beer-Seba, förstod att Samuel verkligen var en Herrens profet.</v>
<v n="21">Sedan började Herren ge honom budskap i tabernaklet i Silo, och Samuel förde dessa budskap vidare till Israels folk.</v>
</c>
<c n="4">
<v n="1">Vid den tiden låg Israel i krig med filisteerna. Den israelitiska armén hade slagit läger nära Eben-Haeser, och filisteerna vid Afek.</v>
<v n="2">Filisteerna besegrade Israel och dödade 4.000 av dem på slagfältet.</v>
<v n="3">Efter striden återvände Israels armé till lägret, och deras ledare samtalade om vad det kunde bero på att Herren hade låtit dem bli besegrade."Låt oss hämta hit arken från Silo", föreslog de. "Om vi bär den med oss i striden, kommer Herren att vara ibland oss, och då kommer han säkert att rädda oss från våra fiender."</v>
<v n="4">De lät hämta arken, som tillhör Herren den allsmäktige, han som har sin tron mellan keruberna. Elis söner Hofni och Pinehas följde också med arken ut i striden.</v>
<v n="5">När israeliterna såg arken komma ropade de så högt av glädje att marken skakade.</v>
<v n="6">"Vad är det som står på?" frågade filisteerna. "Varför ropar man på det där sättet i hebreernas läger?" När de fick veta att det var för att Herrens ark hade anlänt,</v>
<v n="7">greps de av panik."Gud har kommit in i deras läger", utropade de. "Nu får vi det svårt. Vi har aldrig råkat ut för något liknande!</v>
<v n="8">Vem kan rädda oss från Israels mäktiga gudar, samma gudar som förgjorde egyptierna med plågor när Israel var i öknen?</v>
<v n="9">Men ni filisteer, fatta mod, och kämpa som ni aldrig har gjort förr, annars blir vi deras slavar, precis som de har varit våra."</v>
<v n="10">Filisteerna kämpade i ren desperation, och än en gång blev israeliterna besegrade. Deras förluster blev stora, 30.000 man dödades och resten flydde till sina tält.</v>
<v n="11">Guds ark blev tagen, och Hofni och Pinehas dödades.</v>
<v n="12">Samma dag sprang en man från Benjamins stam till Silo, med kläderna sönderrivna och med jord på huvudet som tecken på sorg.</v>
<v n="13">Eli väntade vid sidan av vägen på att få höra nyheter från striden, för han var djupt orolig för Guds ark. När budbäraren anlände och berättade vad som hade hänt, gick ett stort klagorop genom hela staden.</v>
<v n="14">"Vad är det för oväsen?" frågade Eli. Budbäraren skyndade fram till Eli och berättade vad som hade hänt.</v>
<v n="15">Eli var då nittioåtta år gammal och helt blind.</v>
<v n="16">"Jag kommer just från slagfältet, jag har flytt därifrån idag", berättade han för Eli.</v>
<v n="17">"Israeliterna har blivit besegrade, och tusentals av deras soldater har dött i striderna. Hofni och Pinehas har också fallit, och arken har blivit tagen."</v>
<v n="18">När budbäraren nämnde vad som hade hänt med arken, föll Eli baklänges från sin stol bredvid porten och bröt nacken och dog, för han var både gammal och tung. Han hade då varit domare i Israel i fyrtio år.</v>
<v n="19">Elis svärdotter, Pinehas hustru, var gravid. När hon hörde att arken hade blivit tagen och att hennes make och svärfar var döda, började plötsligt hennes värkar.</v>
<v n="20">Hon födde en pojke, men var efteråt så medtagen att det stod klart att hon var på väg att dö. Kvinnorna omkring henne försökte trösta henne och sa: "Var inte rädd! Du har fått en pojke." Men hon reagerade inte.</v>
<v n="21" t="22">Sedan mumlade hon: "Kalla barnet Ikabod, för Israels härlighet är borta." Ikabod betyder 'utan härlighet'. Hon gav honom det namnet, därför att Guds ark hade blivit tagen och för att hennes make och hennes svärfar var döda.</v>
</c>
<c n="5">
<v n="1" t="2">Filisteerna förde sedan Guds ark från slagfältet i Eben-Haeser och ställde den i avguden Dagons tempel i staden Asdod.</v>
<v n="3">När folket i staden nästa morgon gick för att titta på arken, hade Dagon fallit ner framför Herrens ark med ansiktet mot marken. De satte upp honom igen på hans plats,</v>
<v n="4">men morgonen därpå hade samma sak hänt. Dagon låg framför Herrens ark. Denna gång hade hans huvud och händer fallit av och låg vid dörren, och kroppen låg för sig.</v>
<v n="5">Det är därför som varken Dagons präster eller hans tillbedjare ens i dag vill trampa på tröskeln till Dagons tempel i Asdod.</v>
<v n="6">Sedan började Herren förgöra invånarna i Asdod och de närliggande samhällena genom stora bölder.</v>
<v n="7">När folket förstod vad som hade hänt, utropade de: "Vi kan inte behålla Israels Guds ark här längre. Vi kommer alla att förgås tillsammans med vår gud Dagon."</v>
<v n="8">Därför kallade de samman de styrande bland filisteerna och frågade dem vad de skulle göra med arken. Man beslöt att föra den till Gat.</v>
<v n="9">Men när arken anlände dit, sände Herren en svår epidemi av böldpest in bland folket, och både ung och gammal greps av panik.</v>
<v n="10">De förde arken vidare till Ekron, men när Ekrons invånare såg den komma, utropade de: "De för hit Israels Guds ark för att döda oss också!"</v>
<v n="11">Då sammankallade man de styrande igen och bad dem föra tillbaka arken till dess rätta plats, för att inte hela staden skulle dö. Pesten hade nämligen redan börjat, och stor fruktan spred sig i staden.</v>
<v n="12">De som inte dog fick svåra bölder, och överallt hördes gråt och klagan.</v>
</c>
<c n="6">
<v n="1">När arken varit i filisteernas land i sju månader,</v>
<v n="2">kallade filisteerna på sina präster och spåmän och frågade dem: "Hur ska vi göra när vi sänder tillbaka Guds ark? Ska vi ha med oss gåvor?"</v>
<v n="3">"Om ni sänder tillbaka den, så gör det inte utan ett skuldoffer till Israels Gud", sa man till dem. "Då ska ni bli friska och förstå varför plågan inte har upphört förut."</v>
<v n="4" t="5">"Vad för slags skuldoffer?" frågade de.Man sa då till dem: "Skicka fem bölder och fem råttor gjutna i guld. Det är ju detta som har plågat er över hela landet. Om ni lämnar över dessa gåvor och sedan prisar Israels Gud, kommer han kanske att sluta att förfölja er och er gud.</v>
<v n="6">Var inte hårdhjärtade och upproriska, som Farao och egyptierna var. De lät inte israeliterna gå förrän Gud hade sänt fruktansvärda plågor över Egypten.</v>
<v n="7">Bygg nu en ny vagn och spänn för två kor som har fått kalvar och som aldrig förr har gått i ok, och ta deras kalvar ifrån dem.</v>
<v n="8">Ställ Guds ark på vagnen tillsammans med ett skrin med de gjutna råttorna och bölderna i guld, och släpp sedan korna att gå som de vill.</v>
<v n="9">Om de går över gränsen till vårt land och går in i Bet-Semes, vet vi att det var Israels Gud som förde denna stora ondska över oss. Om de i stället återvänder till sina kalvar, är denna plåga en slump och inte alls skickad av Gud."</v>
<v n="10">Männen följde instruktionerna.Två kor spändes för vagnen, och deras kalvar togs undan.</v>
<v n="11">Sedan ställde man Herrens ark och skrinet med guldföremålen på vagnen.</v>
<v n="12">Korna gick mycket riktigt direkt ut på vägen mot Bet-Semes och råmade medan de gick. Filisteernas styresmän följde dem ända till gränsen vid Bet-Semes.</v>
<v n="13">Invånarna i Bet-Semes skördade vete i dalen. När de såg arken komma, blev de alldeles vilda av glädje!</v>
<v n="14">Vagnen rullade in på en åker tillhörig en man som hette Josua, och den stannade vid en stor sten. Folket bröt sönder virket i vagnen, gjorde upp eld och slaktade korna och offrade dem till Herren som ett brännoffer.</v>
<v n="15">Män ur Levi stam hjälptes åt att lyfta ner arken och skrinet med guldföremålen från vagnen och placerade dem på stenen. Det blev många brännoffer och andra offer till Herren från Bet-Semes den dagen.</v>
<v n="16">Filisteernas fem styresmän såg allt detta och återvände till Ekron samma dag.</v>
<v n="17">Bölderna av guld som hade sänts av filisteerna som ett skuldoffer till Herren kom från städerna Asdod, Gasa, Askelon, Gat och Ekron.</v>
<v n="18">Guldråttorna var också fem till antalet och representerade dessa befästa städer med kringliggande områden som tillhörde filisteernas styresmän. Man kan fortfarande se den stora stenen på Josuas åker i Bet-Semes.</v>
<v n="19">Men Herren dödade sjuttio av männen i Bet-Semes, därför att de tittade in i arken, och folket sörjde därför att Herren hade dödat så många människor.</v>
<v n="20">"Vem kan bestå inför Herren, denne helige Gud?" utropade de. "Till vem kan vi nu sända arken?"</v>
<v n="21">Sedan sände de budbärare till folket i Kirjat-Jearim och sa till dem att filisteerna hade fört tillbaka Herrens ark."Kom och hämta arken!" bad de.</v>
</c>
<c n="7">
<v n="1">Då kom männen från Kirjat-Jearim och tog arken till Abinadabs hus på bergshöjden, och de avskilde hans son Eleasar att ansvara för den.</v>
<v n="2">Arken stannade där i tjugo år, och under den tiden sörjde hela Israel, för det verkade som om Herren hade övergett dem.</v>
<v n="3">Vid den tiden sa Samuel till dem: "Om ni verkligen menar allvar med att återvända till Herren, så avskaffa alla era främmande gudar. Bestäm er för att enbart lyda Herren. Då kommer han att rädda er från filisteerna."</v>
<v n="4">Då förstörde de alla sina avbilder av Baal och Astarte och tillbad endast Herren.</v>
<v n="5">Sedan sa Samuel till dem: "Kom till Mispa allesammans, så ska jag be till Herren för er. "</v>
<v n="6">Under en högtidlig ceremoni där hämtade de vatten från brunnen och hällde ut det inför Herren. De fastade också hela dagen och bekände: "Vi har syndat mot Herren."Det var vid Mispa som Samuel blev Israels domare.</v>
<v n="7">Men då filisteernas ledare hörde talas om de stora skarorna som samlats vid Mispa, mobiliserade de sin armé för att anfalla. När israeliterna hörde att filisteerna var på väg mot dem blev de förskräckta.</v>
<v n="8">"Fortsätt att be till Gud om räddning!" bad de Samuel.</v>
<v n="9">Då tog Samuel ett lamm som fortfarande diade och offrade det till Herren som ett helt brännoffer. Han ropade till Herren för Israel, och Herren svarade.</v>
<v n="10">Just då Samuel offrade brännoffret kom filisteerna för att gå till anfall, men Herren lät sin röst åska och dundra från himlen. Filisteerna blev fullständigt panikslagna. Israeliterna slog dem</v>
<v n="11">och jagade dem från Mispa till Bet-Kar och dödade dem allesammans.</v>
<v n="12">Samuel reste en sten mellan Mispa och Sen och kallade den Eben-Haeser, hjälpstenen. Han sa: "Herren har verkligen hjälpt oss!"</v>
<v n="13">Herren stod emot filisteerna, och de återvände inte till Israel så länge Samuel levde.</v>
<v n="14">De israelitiska städerna mellan Ekron och Gat, som hade erövrats av filisteerna, återlämnades nu till Israel, och den israelitiska armén befriade också de närliggande områdena. Det rådde också fred mellan Israel och amoreerna.</v>
<v n="15">Samuel fortsatte att vara Israels domare under resten av sitt liv.</v>
<v n="16">Varje år reste han runt i Israel för att döma, först i Betel, sedan i Gilgal och därefter i Mispa.</v>
<v n="17">Men han återvände alltid till Rama där han bodde, och därifrån dömde han vanligtvis Israel. I Rama byggde han också ett altare åt Herren.</v>
</c>
<c n="8">
<v n="1">När Samuel blev äldre tillsatte han sina söner som domare.</v>
<v n="2">Hans äldsta söner Joel och Abia dömde i Beer-Seba,</v>
<v n="3">men de var inte lika sin far. De tog emot mutor och dömde orättvist.</v>
<v n="4">Israels ledare möttes i Rama för att diskutera situationen med Samuel.</v>
<v n="5">De lät honom förstå att mycket hade blivit annorlunda efter det att han dragit sig tillbaka, för hans söner var inte goda män."Ge oss en kung, som alla andra folk", bad de.</v>
<v n="6">Samuel blev upprörd när han hörde detta och gick till Herren för att få råd.</v>
<v n="7">"Lyssna till dem", svarade Herren. "Det är mig de förkastar och inte dig. De vill inte längre ha mig till kung.</v>
<v n="8">Ända sedan jag förde dem ut ur Egypten har de gång på gång vänt mig ryggen och följt andra gudar, och nu ger de dig samma behandling.</v>
<v n="9">Ge dem vad de ber om, men varna dem för vad det innebär att lyda under en kung!"</v>
<v n="10">Samuel berättade allt detta för folket och sa:</v>
<v n="11">"En kung kommer att ta ut era söner till krigstjänst och använda dem framför sina vagnar.</v>
<v n="12">Några kommer att bli tvingade att vara befäl och leda hans trupper i krig. Andra kommer att bli slavarbetare och tvingas plöja hans åkrar och bärga hans skördar eller sätts att tillverka hans vapen och vagnar.</v>
<v n="13">Han kommer att ta era döttrar till att bereda salvor och parfymer och till arbete i hans kök och bageri.</v>
<v n="14" t="15">Han kommer att ta era bästa åkrar, vingårdar och olivträd och en tiondel av er skörd och ge den till sina tjänstemän.</v>
<v n="16">Han kommer att kräva att få era slavar, de bästa åsnorna och det bästa av er boskap för sina personliga behov.</v>
<v n="17">Han kommer att kräva en tiondel av era hjordar, och ni kommer att bli hans slavar.</v>
<v n="18">Ni kommer att ångra er och gråta bittert på grund av den kung, som ni nu ber om, men då ska Herren inte hjälpa er."</v>
<v n="19">Men folket vägrade lyssna till Samuels varningar.</v>
<v n="20">"Vi vill ändå ha en kung, för vi vill vara som alla andra folk", sa de. Han ska härska över oss och leda oss i strid."</v>
<v n="21">Då berättade Samuel för Herren vad folket hade sagt,</v>
<v n="22">och Herren svarade igen: "Gör då som de säger, och ge dem en kung."Då samtyckte Samuel till deras förslag och skickade hem alla.</v>
</c>
<c n="9">
<v n="1">Kis var en inflytelserik man från Benjamins stam. Han var son till Abiel, sonson till Seror, sonsons son till Bekorat och sonsons sonson till Afia.</v>
<v n="2">Hans egen son Saul var den ståtligaste mannen i Israel och huvudet högre än någon annan i landet.</v>
<v n="3">En dag saknade Kis sina åsnor, så han sände ut Saul och en tjänare för att söka efter dem.</v>
<v n="4">De gick igenom Efraims bergsland, Salisalandet, Saalimsområdet och hela Benjamins land, men kunde inte hitta dem någonstans.</v>
<v n="5">Efter att slutligen ha letat efter dem i Sufs land, sa Saul till tjänaren: "Nu går vi hem, för nu är nog min far mer orolig för oss än för åsnorna."</v>
<v n="6">Men tjänaren sa: "Jag har just fått en idé! Det finns en profet i den här staden. Hela folket ser upp till honom, för allt han säger slår in. Vi försöker hitta honom. Han kanske kan tala om för oss var åsnorna finns."</v>
<v n="7">"Men vi har inget att betala honom med", svarade Saul. "Till och med vår mat är slut, och vi har ingenting att ge honom."</v>
<v n="8">"Men jag har några silvermynt!" sa tjänaren. "Vi kan väl åtminstone ge honom dem och se vad som händer!"</v>
<v n="9" t="11">"Ja, då gör vi väl det", samtyckte Saul. "Vi kan ju alltid försöka."De gick mot staden där profeten bodde. När de var på väg uppför sluttningen mot staden fick de syn på några unga flickor som var på väg att hämta vatten, och de frågade dem om de visste om siaren i staden var hemma. (På den tiden kallades profeterna för siare. "Ska vi gå och fråga siaren?" brukade man säga.)</v>
<v n="12" t="13">"Ja", svarade de. "Följ den här vägen rakt fram. Han bor precis innanför stadsportarna. Han har just kommit tillbaka hem från en resa för att delta i en offerfest uppe på kullen. Därför ska ni skynda er, för han kanske redan är på väg. Gästerna får nämligen inte börja äta förrän han har välsignat maten."</v>
<v n="14">De fortsatte upp mot staden, och när de kom in genom portarna såg de Samuel komma mot dem. Han var redan på väg till offerplatsen.</v>
<v n="15">Dagen innan hade Herren sagt till Samuel:</v>
<v n="16">"I morgon vid den här tiden ska jag sända en man från Benjamins land till dig. Du ska smörja honom till ledare för mitt folk, för jag har sett ner till dem i barmhärtighet och har hört deras rop, och han ska rädda dem från filisteerna."</v>
<v n="17">När Samuel såg Saul, sa Herren: "Det här är mannen som jag berättade för dig om! Han ska härska över mitt folk."</v>
<v n="18">Saul gick fram till Samuel när de möttes i stadsporten och frågade: "Skulle du kunna tala om för mig var siaren bor?"</v>
<v n="19">"Jag är siaren!" svarade Samuel. "Gå upp mot kullen före mig, så ska vi äta tillsammans. I morgon ska jag tala om för dig vad du vill veta, och sedan kan du gå.</v>
<v n="20">Och oroa dig inte för åsnorna som sprang bort för tre dagar sedan, för de har kommit tillrätta. För övrigt sätter hela Israel sitt hopp till dig och de dina."</v>
<v n="21">"Men jag är från Benjamins stam, den minsta i Israel, och min familj är den oansenligaste av alla familjer i stammen! Du måste ta fel på person," sa Saul.</v>
<v n="22">Samuel förde sedan Saul och tjänaren in i den stora salen och gav dem hedersplatserna framför trettio andra särskilt inbjudna gäster.</v>
<v n="23">Samuel bad sedan kocken att ta fram den bit av köttet som han hade bett honom lägga undan.</v>
<v n="24">Kocken bar då in ett lårstycke som han placerade framför Saul."Ät det!" sa Samuel. "Det har varit bestämt åt dig ända sedan jag inbjöd till denna fest."</v>
<v n="25">Saul åt alltså tillsammans med Samuel. När de hade återvänt till staden efter festen, gick de upp på taket tillsammans för att samtala.</v>
<v n="26" t="27">I gryningen nästa morgon väckte Samuel Saul och sa: "Stig upp! Det är dags att du skyndar dig hem!"Saul gjorde sig i ordning, och Samuel följde honom till stadens utkant. Samuel bad Saul att skicka sin tjänare i förväg. Sedan sa han till Saul: "Stanna här för jag har fått ett speciellt budskap från Herren till dig."</v>
</c>
<c n="10">
<v n="1">Samuel tog fram en flaska med olivolja. Han hällde ut oljan över Sauls huvud, kysste honom och sa:"Jag gör detta därför att Herren har utvalt dig till att leda hans folk.</v>
<v n="2">När du lämnar mig, kommer du att träffa två män bredvid Rakels grav i Selsa, i Benjamins land. De kommer att tala om för dig att åsnorna har återfunnits, men att din far i stället är orolig för dig och frågar: 'Hur ska jag hitta min son?'</v>
<v n="3">När du kommer till eken vid Tabor, kommer du att möta tre män som är på väg för att tillbe Gud vid altaret i Betel. En av dem bär på tre unga getter, en annan har tre brödkakor och den tredje en flaska vin.</v>
<v n="4">De kommer att hälsa dig och erbjuda dig två av kakorna, som du ska ta emot.</v>
<v n="5">Efter det kommer du till Gibea, där filisteernas trupper är förlagda. När du kommer dit, möter du en grupp profeter på väg ner från offerplatsen. De spelar på psaltare, tamburin, flöjt och harpa och profeterar medan de går vägen fram.</v>
<v n="6">Då ska Herrens Ande komma över dig på ett mäktigt sätt, och du ska profetera tillsammans med dem. Du ska bli förvandlad och handla på ett nytt sätt.</v>
<v n="7">Från och med den stunden ska du fatta beslut efter din övertygelse, för Herren ska leda dig.</v>
<v n="8">Gå nu före mig till Gilgal och vänta där på mig i sju dagar. Jag ska komma dit och offra brännoffer och tackoffer, och då ska jag tala om för dig vad du ska göra."</v>
<v n="9">När Saul vände sig om och började gå därifrån, förvandlade Gud hans sinne och gav honom en ny inställning till saker och ting, och den dagen slog alla Samuels profetior in.</v>
<v n="10">När Saul och hans tjänare kom till Gibea såg de profeterna komma emot dem, och Guds Ande kom över Saul så att han också profeterade.</v>
<v n="11">När de som tidigare känt Saul såg detta utropade de: "Vad nu då? Är Saul en profet?"</v>
<v n="12">Och en av hans grannar tillade: "Med en sådan far som hans?" På så sätt tillkom ordspråket: "Är också Saul en profet?"</v>
<v n="13">När Saul hade slutat att profetera gick han upp till altaret.</v>
<v n="14">"Men var har du egentligen hållit hus?" frågade Sauls farbror. "Vi gick för att leta reda på åsnorna, men vi kunde inte hitta dem," svarade Saul. "Därför gick vi till profeten Samuel, för att få reda på var de fanns."</v>
<v n="15">"Jaså? Och vad sa han då?" undrade farbrodern.</v>
<v n="16">"Han sa att man hade hittat åsnorna!" svarade Saul, men han lät medvetet bli att berätta att han hade blivit smord till kung.</v>
<v n="17">Samuel sammankallade nu hela Israels folk till Mispa</v>
<v n="18" t="19">och gav dem detta budskap från Herren Gud: "Jag förde er ut ur Egypten och räddade er inte bara från egyptierna utan också från de andra folken som plågade er. Men fastän jag har gjort detta, så har ni förkastat mig och dessutom sagt: 'Vi vill ha en kung i stället!' Gå nu därför fram inför Herren med era stammar och familjer."</v>
<v n="20">Sedan sammankallade Samuel ledarna för stammarna inför Herren, och Benjamins stam valdes genom helig lottdragning.</v>
<v n="21">Därefter förde han fram varje familj i Benjamins stam inför Herren, och lotten föll denna gång på Matris familj.Slutligen utvaldes Saul, Kis son, men när de försökte få tag i honom var han försvunnen!</v>
<v n="22">Därför frågade de Herren: "Var är han? Finns han här ibland oss?" Och Herren svarade: "Han gömmer sig bland ert bagage."</v>
<v n="23">Där hittade de honom mycket riktigt och förde fram honom inför allt folket, och han var huvudet högre än alla andra.</v>
<v n="24">Då sa Samuel: "Detta är den man som Herren har utvalt till er kung. Hans like finns inte i hela Israel!"Och alla ropade: "Leve kungen!"</v>
<v n="25">Samuel förklarade än en gång för folket vad en kung hade för rättigheter och skyldigheter. Han skrev ner detta i en bok och lade den på en särskild plats inför Herren. Sedan sände han hem folket.</v>
<v n="26">När Saul återvände till sitt hem i Gibea, blev alla de män vars hjärtan Herren hade rört hans ständiga följeslagare.</v>
<v n="27">Men det fanns några som var upproriska och sa: "Hur ska han kunna hjälpa oss?" De föraktade Saul och vägrade att ge honom gåvor, men han låtsades som om han ingenting märkte.</v>
</c>
<c n="11">
<v n="1">Vid den här tiden ledde Nahas ammoniternas armé mot Israel och belägrade staden Jabes-Gilead. Invånarna i Jabes bad om fred: "Slut fred med oss, så ska vi bli era tjänare", bad de.</v>
<v n="2">"Det ska ni få bli", sa Nahas. "Men bara på det villkoret att jag får sticka ut höger öga på varenda en av er, så att hela Israel blir förolämpat."</v>
<v n="3">"Låt oss få sju dagar på oss så att vi kan ta reda på om vi får någon hjälp!" svarade Jabes äldste. "Om inte våra bröder kommer och räddar oss, ska vi gå med på dina villkor."</v>
<v n="4">När budbärarna kom till Sauls hemstad Gibea och berättade hur läget var började alla att gråta.</v>
<v n="5">Saul hade varit ute och plöjt på åkern, och när han återvände till staden frågade han: "Vad är det som har hänt? Varför gråter alla?"När de berättade för honom vad budbärarna från Jabes hade sagt,</v>
<v n="6">kom Guds Ande med stor kraft över Saul och han brann av vrede.</v>
<v n="7">Han tog två oxar, styckade dem och sände ut styckena med budbärare över hela Israel."Så här ska det gå med oxarna som tillhör den som vägrar att följa Saul och Samuel i strid", sa han. Fruktan föll över folket, och de ställde upp till sista man.</v>
<v n="8">Han räknade dem i Besek och fann att de var 300.000, förutom 30.000 män från Juda.</v>
<v n="9">Då skickade han budbärare tillbaka till Jabes-Gilead med beskedet: "Vi kommer att rädda er när det är som hetast i morgon!"Givetvis blev det en oerhörd glädje i staden när budskapet nådde fram.</v>
<v n="10">Männen i Jabes meddelade sedan sina fiender: "Vi ger oss! I morgon kan ni komma och göra med oss som ni vill."</v>
<v n="11">Men under natten kom Saul. Han hade delat upp sin armé i tre grupper. Före gryningen överrumplade de ammoniterna och dödade dem nästan allesammans under förmiddagens lopp. Resten av deras armé blev så grundligt skingrad, att inte ens två personer kom undan tillsammans.</v>
<v n="12">Senare sa folket till Samuel: "Var finns de män som sa att Saul inte skulle bli vår kung? För hit dem, så ska vi döda dem! "</v>
<v n="13">Men Saul svarade: "Ingen ska avrättas i dag när Herren har räddat Israel!"</v>
<v n="14">Då sa Samuel till folket: "Kom, låt oss alla gå till Gilgal och än en gång bekräfta att Saul är vår kung."</v>
<v n="15">De gick därför till Gilgal, och vid en högtidlig ceremoni inför Herren krönte de Saul till kung. Sedan offrade de tackoffer till Herren, och Saul och hela Israel firade den lyckliga utgången.</v>
</c>
<c n="12">
<v n="1">Sedan talade Samuel till folket på nytt:"Lyssna nu!", sa han. "Jag har gjort det ni bett mig om. Jag har gett er en kung.</v>
<v n="2">Här står jag nu med mina söner, en gammal, gråhårig man, som har varit i Herrens tjänst sedan jag var liten.</v>
<v n="3">Här inför Herren och hans smorde kung frågar jag om jag har stulit någons oxe eller åsna, eller om jag någon gång har lurat er eller förtryckt er? Har jag någonsin tagit emot mutor? Tala om det för mig, så ska jag ersätta dem som jag har skadat."</v>
<v n="4">"Nej", svarade de. "Du har aldrig bedragit eller förtryckt oss på något sätt, och du har aldrig tagit mutor."</v>
<v n="5">"Herren och hans smorde kung är mina vittnen på att ni inte har något att anklaga mig för", sa Samuel."Ja, det är sant", svarade de.</v>
<v n="6">"Det var Herren som gav er Mose och Aron", fortsatte Samuel. "Han förde era förfäder ut ur Egyptens land.</v>
<v n="7">Bli nu stilla inför Herren medan jag påminner er om allt det goda han har gjort för er och för era förfäder.</v>
<v n="8">När israeliterna var i Egypten och ropade till Herren, sände han dem Mose och Aron, som ledde dem ut ur Egypten och lät dem bosätta sig här i landet.</v>
<v n="9">Men folket glömde snart Herren, sin Gud, så han lät dem bli besegrade av Sisera, som var general i Hasors armé, och av filisteerna och av Moabs kung.</v>
<v n="10">Då ropade de till Herren igen och bekände att de hade syndat genom att vända honom ryggen och i stället tillbe Baal och Astarterna: 'Vi vill tillbe dig och enbart dig, om du bara vill befria oss från våra fiender', sa de.</v>
<v n="11">Då sände Herren Gideon, Barak, Jefta och Samuel för att rädda er, och så fick ni leva i trygghet.</v>
<v n="12">När ni blev rädda för Nahas, Ammons kung, kom ni till mig och sa att ni behövde en kung som kunde regera över er. Men ni hade redan en kung i Herren. Han är och har alltid varit er kung.</v>
<v n="13">Och här är nu den kung ni själva har valt. Titta noga på honom! Ni har bett att få honom, och Herren har svarat på er bön.</v>
<v n="14">Om ni vill visa vördnad och tillbe Herren och lyssna till hans befallningar och inte göra uppror mot honom, ja, om både ni och er kung följer Herren, er Gud, så kommer allt att gå väl.</v>
<v n="15">Men om ni gör uppror mot Herrens bud och vägrar att lyssna till honom, så kommer Herren att behandla er på samma sätt som han behandlade era förfäder.</v>
<v n="16">Var uppmärksamma på när Herren gör stora under.</v>
<v n="17">Ni vet att det inte regnar under denna tid på året, under veteskörden. Jag ska be till Herren att han sänder åska och regn i dag. Då kommer ni att inse hur ont och orätt ni har handlat genom att be om en kung."</v>
<v n="18">Samuel ropade sedan till Herren, som sände åska och regn, och hela folket darrade inför Herren och Samuel.</v>
<v n="19">"Be för oss, så vi inte dör", ropade de till Samuel. "Nu har vi lagt ännu en synd till alla andra genom att be om en kung."</v>
<v n="20">"Var inte rädda", tröstade Samuel dem. "Ni har visserligen handlat fel, men se nu till att ni tillber Herren helhjärtat och inte vänder honom ryggen på något sätt.</v>
<v n="21">Andra gudar kan inte hjälpa er.</v>
<v n="22">Och Herren ska inte överge sitt eget folk, för det skulle vanhedra hans mäktiga namn. Han gjorde er till sitt utvalda folk just därför att han ville ha det så!</v>
<v n="23">Och när det gäller mig, så kan jag inte ens tänka mig att jag skulle synda mot Herren genom att sluta att be för er. Jag ska fortsätta att undervisa er om det goda och rätta.</v>
<v n="24">Lita på Herren och var uppriktiga när ni tillber honom! Tänk på allt det underbara han har gjort för er!</v>
<v n="25">Men om ni fortsätter att synda, så ska både ni och er kung förgås.</v>
</c>
<c n="13">
<v n="1" t="2">Under sitt andra regeringsår utvalde Saul 3.000 män till tjänst. Han tog med sig 2.000 av dem till Mikmas och berget Betel, medan de övriga fick stanna kvar med hans son Jonatan i Gibea i Benjamins land. Resten av armén skickades hem.</v>
<v n="3" t="4">Jonatan anföll filisteernas läger i Geba och slog dem. Nyheten spreds snabbt genom filisteernas land, och Saul uppmanade till allmän mobilisering i Israel. Han lät meddela att han hade utplånat det filisteiska lägret och varnade sina trupper för filisteernas hat mot dem. Hela den israelitiska armén mobiliserades därför igen, och trupperna förenade sig i Gilgal.</v>
<v n="5">Filisteerna rekryterade en mäktig armé på 30.000 vagnar, 6.000 ryttare och ett oräkneligt antal soldater. De slog läger vid Mikmas öster om Bet-Aven.</v>
<v n="6">När Israels män fick se fiendens oerhörda styrka förlorade de helt och hållet fattningen. De gömde sig i grottor, skogssnår och gropar och bland klipporna och till och med i gravar och vattenbehållare.</v>
<v n="7">Somliga gick över Jordanfloden och flydde till Gads och Gileads land. Under tiden stannade Saul i Gilgal, och de som var med honom darrade av skräck för vad som väntade dem.</v>
<v n="8">Samuel hade tidigare sagt till Saul att vänta i sju dagar på honom, men när Samuel fortfarande inte hade kommit och männen började lämna honom,</v>
<v n="9">beslöt Saul att själv offra ett brännoffer och ett tackoffer.</v>
<v n="10">Men just när han hade avslutat offrandet kom Samuel. Saul gick ut för att möta honom och få hans välsignelse, men Samuel sa: "Vad är det du har gjort?"</v>
<v n="11">Saul svarade: "När jag såg att mina män gick ifrån mig och att du inte hade anlänt vid den tidpunkt du lovade, och att filisteerna stod vid Mikmas klara till strid,</v>
<v n="12">sa jag: 'Filisteerna är beredda att marschera mot oss, och jag har inte bett Herren om hjälp!' Därför kände jag mig tvingad att bära fram brännoffret utan att vänta på din ankomst."</v>
<v n="13">"Du har handlat som en dåre!" utropade Samuel. "Du har inte hållit Herrens din Guds bud. Han tänkte göra dig och dina ättlingar till Israels kungar i evighet,</v>
<v n="14">men nu måste kungamakten tas ifrån dig. Herren vill nämligen ha en man som lyder honom, och han har redan utvalt den som han vill ha och har redan tillsatt honom som kung över sitt folk. Du har nämligen inte rättat dig efter Herrens bud."</v>
<v n="15">Samuel lämnade sedan Gilgal och gick till Gibea i Benjamins land. När Saul räknade soldaterna som fortfarande var med honom, upptäckte han att det bara var 600 man kvar!</v>
<v n="16">Saul och Jonatan och deras män slog upp sitt läger i Geba i Benjamins land, men filisteerna stannade vid Mikmas.</v>
<v n="17">Tre grupper av plundrare lämnade snart filisteernas läger. En gick mot Ofra i Suals land,</v>
<v n="18">en gick till Bet-Horon och en gick närmare ökengränsen ovanför Seboimsdalen.</v>
<v n="19">Det fanns inga smeder i Israels land på den tiden. Filisteerna tillät inte detta av fruktan för att israeliterna skulle smida svärd och spjut åt sig.</v>
<v n="20">Varje gång de behövde vässa sina plogbillar, skäror, yxor eller liar måste de gå till filisteernas smeder.</v>
<v n="21">Det kostade två tredjedels sikel att slipa en plogbill eller en skära och hälften så mycket för yxa, högrep och oxpik.</v>
<v n="22">Därför fanns det inte ett enda svärd eller spjut förutom Sauls och Jonatans i hela Israels armé när det den dagen kom till strid.</v>
<v n="23">Under tiden hade bergspasset vid Mikmas besatts av ett förband ur filisteernas armé.</v>
</c>
<c n="14">
<v n="1">Någon dag senare sa Jonatan, Sauls son, till sin unge livvakt: "Kom så går vi över dalen till filisteernas förläggning." Men han berättade inte för sin far vad han hade för planer.</v>
<v n="2">Saul hade slagit läger runt granatträdet i Migron vid gränsen till Gibea med sina 600 män.</v>
<v n="3">Bland dem fanns prästen Ahia, son till Ikabods bror Ahitub, som var sonson till Pinehas och sonsons son till Eli, Herrens präst i Silo.Ingen hade lagt märke till att Jonatan gått sin väg.</v>
<v n="4">För att komma till filisteernas läger måste Jonatan gå genom ett trångt pass mellan två skarpa klippor, som kallades Boses och Sene.</v>
<v n="5">Den ena klippan reste sig i norr mot Mikmas, och den södra mot Geba.</v>
<v n="6">"Nu går vi över till dessa hedningar", hade Jonatan sagt till sin livvakt. "Herren kommer kanske att göra ett under för oss. Det spelar ju ingen roll för honom om vi är många eller få!"</v>
<v n="7">"Bra", svarade hans unge följeslagare. "Vi gör det du tycker är bäst. Jag stödjer dig helhjärtat, vad du än beslutar."</v>
<v n="8">"Då gör vi så här", sa Jonatan.</v>
<v n="9">"Om de säger när de ser oss: 'Stanna där ni är tills vi kommer till er', ska vi stanna och vänta på dem.</v>
<v n="10">Men om de säger: 'Kom hit upp och strid!' så ska vi göra det. Det kommer nämligen att vara Guds signal att han ska hjälpa oss att besegra dem."</v>
<v n="11">När filisteerna såg dem, ropade de: "Titta! Israeliterna kravlar upp ur sina hål!"</v>
<v n="12">Sedan ropade de till Jonatan: "Kom hit upp, så ska vi visa dig hur man strider! Kom nu, klättra tätt bakom mig", ropade Jonatan till sin livvakt, "för Herren ska hjälpa oss att besegra dem!"</v>
<v n="13">De måste använda både händer och fötter för att ta sig upp. Sedan började Jonatan driva dem framför sig och högg ner den ene efter den andre. Hans livvakt kom efter och gav dem nådastöten.</v>
<v n="14">Så dödades cirka tjugo man vars kroppar till slut låg kringspridda över ett ganska stort område.</v>
<v n="15">Plötsligt utbröt panik i hela filisteernas armé, till och med bland dem som var ute och plundrade i omgivningarna, samtidigt som det blev jordbävning.</v>
<v n="16">Sauls vaktposter i Gibea fick se en underlig syn. Hela filisteernas armé upplöstes när soldaterna flydde åt alla håll.</v>
<v n="17">"Ta reda på vem som saknas bland oss", befallde Saul. När männen stod uppställda fann man att Jonatan och hans livvakt var borta.</v>
<v n="18">"Hämta Guds ark", ropade Saul till Ahia. (Arken var bland Israels folk på den tiden).</v>
<v n="19">Men medan Saul talade med prästen, tilltog ropen och tumultet i filisteernas läger allt mer och mer."Nej, låt arken vara!" skrek Saul.</v>
<v n="20">Sedan rusade Saul och hans män till stridsplatsen och fann att filisteerna dödade varandra. Det rådde fullständig förvirring bland dem.</v>
<v n="21">Nu förenade sig de israeliter, som varit i filisteernas armé, med Sauls och Jonatans män.</v>
<v n="22">Slutligen anslöt sig också de som hade gömt sig i bergen när de såg att filisteerna började fly.</v>
<v n="23">Herren räddade Israel den dagen, och striden fortsatte bortom Bet-Aven.</v>
<v n="24" t="25">Saul hade befallt: "En förbannelse vilar över den som äter något före kvällen, innan jag har tagit full hämnd på mina fiender. "Därför åt ingen något under hela dagen, trots att det fanns gott om honung på marken i skogen,</v>
<v n="26">för de fruktade alla för Sauls förbannelse.</v>
<v n="27">Men Jonatan hade inte hört sin fars befallning. Han doppade en käpp i honungen, och när han hade ätit av den kände han sig inte längre trött.</v>
<v n="28">Då berättade någon för honom om hans fars förbud att äta och att resultatet hade blivit att alla var trötta och håglösa.</v>
<v n="29">"Det är ju inte klokt!" utropade Jonatan. "En sådan befallning skadar oss ju bara. Ser ni inte att jag mår mycket bättre nu, när jag har ätit lite honung?</v>
<v n="30">Tänk vad många fler vi kunde ha dödat, om vi hade fått äta av den mat vi hittade hos fienden!"</v>
<v n="31">Trots sin hunger lyckades de jaga filisteerna från Mikmas ända till Ajalon och besegrade dem, men de var helt utmattade.</v>
<v n="32">Den kvällen kastade de sig över krigsbytet och slaktade får, oxar och kalvar. De åt köttet rått och utan att blodet runnit av.</v>
<v n="33">Då rapporterade någon till Saul att folket syndade mot Herren genom att äta kött som hade blod i sig.</v>
<v n="34">"Ni har gjort det som är brottsligt", sa Saul. "Rulla fram en stor sten hit och gå ut bland trupperna och se till att de för hit oxar och får så att vi kan slakta dem och låta blodet rinna av dem. Vi får inte synda mot Herren genom att äta kött med blodet kvar!" Då gjorde de som han hade sagt.</v>
<v n="35">Och Saul byggde sitt första altare åt Herren.</v>
<v n="36">Efteråt sa Saul: "Nu förföljer vi filisteerna hela natten tills vi besegrat varenda en av dem!Det är bra", utropade hans män. "Vi gör det du tycker blir bäst." Men prästen sa: "Det är bäst att vi först frågar Gud."</v>
<v n="37">Saul frågade då Gud: "Ska vi förfölja filisteerna? Hjälper du oss att utplåna dem?"Men Herren gav inget svar på hela natten.</v>
<v n="38">Då sa Saul till sina närmaste män: "Något måste vara galet! Vi måste ta reda på vilken synd vi har begått idag.</v>
<v n="39">Jag svär vid Guds namn, han som gett Israel seger, att även om syndaren är min egen son Jonatan, så ska han dö!"Men ingen ville tala om för honom hur det egentligen förhöll sig.</v>
<v n="40">Då sa Saul: "Jonatan och jag står här, och alla ni andra ställer er där borta."</v>
<v n="41">De gjorde som han ville, och han fortsatte: "Herre, Israels Gud, varför har du inte besvarat min fråga? Vad är det som är galet? Är Jonatan och jag skyldiga, eller finns det någon synd bland de andra? Herre, visa oss vem som är skyldig."Sedan utpekades Jonatan och Saul genom helig lottdragning som skyldiga, och folket förklarades oskyldigt.</v>
<v n="42">Då sa Saul: "Dra nu lott mellan mig och Jonatan." Då föll den på Jonatan.</v>
<v n="43">"Tala nu om för mig vad du har gjort!" röt Saul till Jonatan."Jag smakade lite honung", erkände Jonatan. "Det var bara en liten klick på änden av en käpp. Men nu måste jag alltså dö! "</v>
<v n="44">"Ja, Jonatan", sa Saul. "Du måste dö! Måtte Gud slå mig med döden om det inte blir så."</v>
<v n="45">Men trupperna protesterade: "Ska Jonatan dö, han som i dag har räddat Israel? Nej, det kommer aldrig på fråga! Vi svär vid den levande Guden, att inte ett hårstrå på hans huvud ska krökas, för Gud har använt honom till att utföra ett mäktigt under idag." På det sättet räddade Sauls män Jonatans liv.</v>
<v n="46">Efter detta begav sig Saul hem med sin armé och filisteerna återvände till sitt land.</v>
<v n="47">Eftersom Saul nu satt säker i sadeln som Israels kung, skickade han ut Israels armé i alla riktningar, mot Moab, Ammon, Edom, kungarna i Soba och mot filisteerna, och på alla fronter lyckades han jaga bort och bestraffa sina fiender.</v>
<v n="48">Han utförde stora bragder, besegrade amalekiterna och räddade Israel från dem som tidigare anfallit och plundrat dem.</v>
<v n="49">Saul hade tre söner, Jonatan, Jisvi och Malki-Sua. Dessutom hade han två döttrar som hette Merab och Mikal.</v>
<v n="50" t="51">Sauls hustru hette Ahinoam och var dotter till Ahimaas. Överbefälhavaren för Sauls armé hette Abner och var hans kusin, hans farbror Ners son. (Abners far Ner och Sauls far Kis var bröder, och söner till Abiel.)</v>
<v n="52">Israeliterna kämpade ständigt mot filisteerna under Sauls livstid. Varje gång Saul fick ögonen på en modig, stark ung man, lät han värva honom till sin armé.</v>
</c>
<c n="15">
<v n="1">En dag sa Samuel till Saul: "Jag krönte dig till kung över Israel, därför att Gud sa det till mig. Se då till att du lyder honom!</v>
<v n="2">Detta är Herrens ord till dig: 'Jag har beslutat mig för att göra upp med Amaleks folk, eftersom de vägrade mitt folk att gå över deras område, när de kom från Egypten.</v>
<v n="3">Gå nu och förgör hela Amaleks folk fullständigt. Utrota män, kvinnor, barn, ungdomar, oxar, får, kameler och åsnor!'"</v>
<v n="4">Saul mobiliserade sin armé i Telaim. Han hade 200.000 man, förutom 10.000 man från Juda.</v>
<v n="5">När Saul kom till Amaleks stad, lade han sig i bakhåll i dalen.</v>
<v n="6">Sedan skickade han ett budskap till kaineerna, som fick välja på att skilja sig från amalekiterna eller dö med dem. "Ni var nämligen vänliga mot Israels folk, när det kom från Egypten", förklarade han.Kaineerna valde att flytta därifrån.</v>
<v n="7">Sedan dödade Saul amalekiterna ända från Havila och ner till Sur, öster om Egypten.</v>
<v n="8">Han tillfångatog Agag, amalekiternas kung, men dödade alla andra.</v>
<v n="9">Saul och hans män skonade det bästa av fåren och oxarna och de fetaste lammen, allt som de ville behålla för egen del. De förstörde bara det som var svagt och värdelöst.</v>
<v n="10">Då sa Herren till Samuel:</v>
<v n="11">"Jag ångrar att jag gjorde Saul till kung, för han har återigen vägrat att lyda mig." Samuel blev djupt skakad när han hörde vad Gud sa, och han ropade och bad inför Herren hela natten.</v>
<v n="12">Tidigt nästa morgon gick han ut för att leta efter Saul men fick höra att han hade gått till berget Karmel för att resa ett monument över sig själv, och att han sedan hade fortsatt till Gilgal.</v>
<v n="13">När Samuel slutligen fann honom, hälsade Saul glatt och sa: "Ja, nu har jag verkställt Herrens befallning!"</v>
<v n="14">"Vad är det då för ett bräkande av får och bölande av oxar jag hör?" frågade Samuel.</v>
<v n="15">"Det är sant, att armén räddade det bästa av, fåren och oxarna", erkände Saul." De ska offra dem till Herren, din Gud. Allt annat har vi förstört."</v>
<v n="16">Då sa Samuel till Saul: "Sluta! Lyssna nu till vad Herren sa till mig i natt!Och vad sa han?" undrade Saul.</v>
<v n="17">Samuel berättade det för honom och tillade: "När du själv inte tyckte att du var något, gjorde Gud dig till kung över Israel.</v>
<v n="18">Han gav dig ett uppdrag och sa till dig: 'Gå och förgör de syndiga amalekiterna fullständigt. Alla måste dö!'</v>
<v n="19">Varför lydde du inte Herren? Varför kastade du dig över krigsbytet och gjorde precis vad Herren förbjudit dig att göra?"</v>
<v n="20">"Men jag har lytt Herren", fortsatte Saul. "Jag gjorde vad han sa till mig. Och jag tog med mig kung Agag, men dödade alla de andra.</v>
<v n="21">Det var bara när mina trupper krävde det, som jag lät dem behålla de bästa fåren och oxarna och det bästa av krigsbytet för att offra det till Herren."</v>
<v n="22">Samuel svarade: "Har Herren lika mycket glädje av dina brännoffer och slaktoffer som av din lydnad?Lydnad är mycket bättre än offer. Han är mycket mer intresserad av att du lyssnar till honom än att du offrar bockarnas fett åt honom.</v>
<v n="23">Upproriskhet är nämligen en lika fruktansvärd synd som trolldom, och olydnad lika avskyvärt som att tillbe avgudar. Du har förkastat Herrens ord, och han har förkastat dig som kung."</v>
<v n="24">"Jag har syndat", erkände Saul slutligen. "Ja, jag har inte handlat efter dina ord och jag har varit olydig mot Herrens befallning, för jag var rädd för folket och gjorde vad de krävde.</v>
<v n="25">Förlåt min synd nu, och följ med mig och tillbe Herren! "</v>
<v n="26">Men Samuel svarade: "Det är för sent! Eftersom du har förkastat Herrens befallning, så har han också förkastat dig som kung över Israel."</v>
<v n="27">När Samuel vände sig om för att gå ryckte Saul honom i manteln för att försöka hålla honom kvar, men då revs den sönder.</v>
<v n="28">Då sa Samuel till honom: "Herren har ryckt Israels rike från dig i dag och gett det till en av dina landsmän, som är bättre än du är.</v>
<v n="29">Han som är Israels härlighet ljuger inte, och inte heller ändrar han sitt sinne, för han är inte en människa!"</v>
<v n="30">Då vädjade Saul: "Jag har syndat, men hedra mig åtminstone inför mina ledare och mitt folk genom att gå med mig och tillbe Herren, din Gud."</v>
<v n="31">Samuel lovade slutligen att göra det och gick med honom. Och Saul tillbad Herren.</v>
<v n="32">Sedan sa Samuel: "För hit kung Agag." Agag kom med ett leende på läpparna, för han tänkte: "Nu är nog det värsta över, och jag är räddad! "</v>
<v n="33">Men Samuel sa: "På samma sätt som ditt svärd har gjort många mödrar barnlösa ska din mor nu bli barnlös."Och Samuel dödade honom inför Herren i Gilgal.</v>
<v n="34">Sedan gick Samuel hem till Rama, och Saul återvände till Gibea.</v>
<v n="35">Samuel träffade aldrig Saul mer, men han tänkte ofta med sorg på honom, och Herren sörjde över att han hade gjort Saul till kung över Israel.</v>
</c>
<c n="16">
<v n="1">Slutligen sa Herren till Samuel: "Du har sörjt länge nog över Saul, som jag har förkastat som Israels kung. Ta nu en flaska olivolja och gå till Betlehem och sök reda på en man som heter Isai, för jag har utvalt en av hans söner till att bli den nye kungen."</v>
<v n="2">Men Samuel frågade: "Hur kan jag göra det? Om Saul får reda på det, kommer han att döda mig.Ta med dig en kviga och säg att du har kommit för att offra till mig", svarade Herren.</v>
<v n="3">Inbjud sedan Isai till offret, så ska jag visa dig vilken av hans söner som du ska smörja."</v>
<v n="4">Samuel gjorde som Herren hade sagt till honom, och när han anlände till Betlehem, kom stadens ledande män för att möta honom, men de var alla rädda."Vad är det som står på?" undrade de. "Varför har du kommit hit?"</v>
<v n="5">Han svarade: "Allt är väl, men jag har kommit hit för att offra till Herren. Rena er, och kom med mig till offret!" Han renade också Isai och hans söner och inbjöd även dem.</v>
<v n="6">När de kom till offerplatsen, kastade Samuel en blick på Eliab och tänkte: "Det är nog honom som Herren har utvalt."</v>
<v n="7">Men Herren sa till Samuel: "Nej, det är inte han. Förresten ska du aldrig bedöma en människa efter hennes utseende eller längd. Jag ser inte på samma sätt som du ser! Människor dömer efter det yttre, men jag ser till hjärtat."</v>
<v n="8">Då bad Isai sin son Abinadab stiga fram inför Samuel, men Herren sa: "Inte heller han är den rätte."</v>
<v n="9">Sedan bad Isai Samma att gå fram, men Herren sa: "Nej, det är inte han heller." På samma sätt kom sju av Isais söner fram inför Samuel, men samtliga förkastades.</v>
<v n="10" t="11">"Herren har inte utvalt någon av dem", sa Samuel till Isai. "Är det alla söner du har?Vi har ju den yngste sonen också, men han är ute på fälten och vaktar fåren", svarade Isai."Skicka omedelbart efter honom", sa Samuel, "för vi slår oss inte ner förrän han kommer."</v>
<v n="12">Då skickade Isai efter honom. Det var en pojke som såg bra ut, rödblommig och med vackra ögon. Och Herren sa: "Han är det. Smörj honom!"</v>
<v n="13">Samuel tog olivoljan han hade haft med sig och hällde den över Davids huvud i brödernas närvaro. Herrens Ande kom över David med stor kraft från den dagen. Samuel återvände till Rama.</v>
<v n="14">Herrens Ande hade däremot lämnat Saul. En ond ande hade kommit i stället, och Herren tillät att den plågade Saul.</v>
<v n="15" t="16">Några av Sauls rådgivare föreslog ett botemedel:"Gud låter en ond ande plåga dig, men vi föreslår att vi får söka reda på någon som kan spela harpa. Harpans toner får dig att må bättre om anden skulle plåga dig."</v>
<v n="17">Saul sa: "Nåväl, leta reda på någon som är duktig att spela."</v>
<v n="18">En av rådgivarna sa att han kände till en ung pojke i Betlehem, son till en man som hette Isai. Pojken var inte bara skicklig att spela harpa, han var också modig, vacker och stark, och han hade ett gott omdöme. Sedan tillade han: "Dessutom är Herren med honom."</v>
<v n="19">Saul sände därför en budbärare till Isai och bad att han skulle skicka sin son David, som vaktar fåren.</v>
<v n="20">Isai lastade en åsna med bröd och vin och skickade dessutom en ung get med David.</v>
<v n="21">Saul tyckte om David ifrån första ögonblicket, och David blev en av hans livvakter.</v>
<v n="22">En tid senare skrev Saul till Isai: "Låt David stanna i min tjänst. Jag är mycket nöjd med honom."</v>
<v n="23">Varje gång den onde anden kom över Saul, spelade David på harpan. Då mådde Saul bättre, och den onde anden lämnade honom.</v>
</c>
<c n="17">
<v n="1">Filisteerna gjorde nu sin armé klar för strid och slog läger vid Soko och Aseka vid Efes-Dammim.</v>
<v n="2">Saul å sin sida samlade sina styrkor i Ekdalen.</v>
<v n="3">Filisteerna och israeliterna gjorde sig stridsberedda från varsin kulle och det var bara en dal som skilde dem åt.</v>
<v n="4" t="7">Då steg Goljat fram, en filisteisk kämpe från Gat. Han var som en jätte, över tre meter lång! Han hade en kopparhjälm, en rustning som vägde åttio kilo, benskydd av koppar och ett spjut av brons på ryggen. Hans lans var en decimeter tjock med en spets av järn som vägde tio kilo. Framför honom gick hans vapendragare med en stor sköld.</v>
<v n="8">Han skrek till israeliterna på andra sidan: "Behöver ni verkligen en hel armé för att avgöra detta? Jag strider för filisteerna. Välj ut någon som vill möta mig!</v>
<v n="9">Om han kan döda mig, så ska vi bli era slavar! Men om jag dödar honom måste ni bli våra slavar!</v>
<v n="10">Jag utmanar Israels arméer! Har ni någon som vågar strida mot mig?"</v>
<v n="11">När Saul och den israelitiska armén hörde detta blev de rädda och kände sig illa till mods.</v>
<v n="12">David, som var son till efraimiten Isai från Betlehem i Juda, hade sju äldre bröder.</v>
<v n="13">De tre äldsta, Eliab, Abinadab och Samma, hade redan frivilligt anmält sig för att strida mot filisteerna i Sauls armé.</v>
<v n="14" t="15">David var Isais yngste son. Han återvände ofta till Betlehem från sin tjänst hos Saul för att hjälpa sin far med fåren.</v>
<v n="16">Två gånger om dagen, morgon och kväll under fyrtio dagar, steg den filisteiske jätten fram inför Israels arméer.</v>
<v n="17">En dag sa Isai till David: "Gå till dina bröder och ta med dig en säck rostade ax och dessa tio bröd.</v>
<v n="18">Ge dessa tio ostar till befälhavaren. Se efter hur mina söner har det och ta med dig något tillbaka som en hälsning från dem!</v>
<v n="19">Saul och den israelitiska armén har slagit läger i Ekdalen."</v>
<v n="20">Tidigt nästa morgon lämnade David fåren till en annan herde, packade sin utrustning och gav sig iväg. Han kom fram till utkanten av lägret precis när den israelitiska armén gjorde sig klar att gå till stridsfältet med rop och härskrin,</v>
<v n="21">och snart stod israeliter och filisteer uppställda mot varandra.</v>
<v n="22">David lämnade sin packning i förvar hos den officer som var ansvarig för förråden och skyndade sig till trupperna för att träffa sina bröder.</v>
<v n="23">Medan de pratades vid, såg han hur den väldige Goljat steg fram ur de filisteiska leden och ropade ut sin utmaning till Israels armé.</v>
<v n="24">Så snart israeliterna såg honom, flydde de förskräckta.</v>
<v n="25">"Har du sett jätten?" frågade soldaterna."Han har förolämpat hela Israels armé. Och har du hört om den stora belöningen, som kungen har erbjudit den som dödar honom? Kungen tänker ge honom en av sina döttrar, och hela hans familj kommer att slippa betala skatt!"</v>
<v n="26">David talade med några andra som stod där, för att få uppgiften bekräftad. "Vad får den man som dödar den där filisteen och gör slut på hans förolämpningar mot Israel?" frågade han dem. "Vem är den där hedniske filisteen, eftersom man tillåter honom att utmana den levande Gudens arméer?"</v>
<v n="27">Han fick då samma svar som förut.</v>
<v n="28">Men när Davids äldste bror Eliab hörde David tala med männen, blev han arg. "Vad gör du här egentligen?" röt han. "Varför är du inte hemma och tar hand om fåren? Jag vet vilken högfärdig typ du är. Du är säkert här bara för att se på striden!"</v>
<v n="29">"Men vad är det nu då?" invände David. "Jag råkade ju bara ställa en fråga!"</v>
<v n="30">Sedan gick han fram till några andra, frågade samma sak och fick samma svar.</v>
<v n="31">Men någon talade om för kung Saul vad David sagt, och kungen skickade då efter honom.</v>
<v n="32">"Var inte orolig", sa David till Saul. "Jag ska ta hand om den här filisteen."</v>
<v n="33">"Det klarar du inte av", svarade Saul. "Hur skulle en pojke som du kunna strida mot en man som han? Du är bara en tonåring, och han har varit i armén sedan han var ung!"</v>
<v n="34">Men David stod på sig och sa: "När jag vaktar min fars får och ett lejon eller en björn kommer och tar ett lamm från flocken,</v>
<v n="35">så förföljer jag det, slår ner det och rycker bort lammet ur djurets käftar. Om det vänder sig mot mig, så tar jag det i käken och slår ihjäl det.</v>
<v n="36">Jag har dödat både lejon och björnar, och jag ska göra likadant med den här hedniske filisteen, för han har smädat den helige Gudens armé!</v>
<v n="37">Herren, som räddade mig från lejon och björnar, kommer också att rädda mig undan denne filisté!"Saul gav till slut med sig. "Gå och försök!" sa han. "Herren vare med dig!"</v>
<v n="38" t="39">Sedan gav Saul sin egen rustning och kopparhjälm till David. David satte den på sig, spände fast svärdet utanpå rustningen och tog ett par steg på prov, för han hade aldrig någonsin varit klädd i en rustning."Jag kan ju knappt röra mig i den här!" utropade han och krängde den av sig.</v>
<v n="40">Sedan plockade han upp fem släta stenar från en bäck och lade dem i sin herdeväska, och utrustad med bara herdestav och slunga gick han för att möta Goljat.</v>
<v n="41" t="42">Under tiden hade Goljat närmat sig med sin sköldbärare framför sig. Han drev med den unge och rödkindade pojken.</v>
<v n="43">"Tror du att jag är en hund", vrålade han mot David, "eftersom du kommer mot mig med en käpp?" Han förbannade David i sina gudars namn.</v>
<v n="44">"Kom hit, så ska jag ge ditt kött till fåglarna och de vilda djuren!" skrek Goljat.</v>
<v n="45">"Du kommer mot mig med svärd och spjut", ropade David till svar, "men jag kommer mot dig i Herrens namn, han som härskar över himlens och Israels armé, den Gud som du har utmanat.</v>
<v n="46">I dag kommer Herren att besegra dig, och jag ska döda dig och hugga huvudet av dig. Sedan ska jag ge dina mäns döda kroppar till fåglarna och de vilda djuren, och hela världen ska veta att det finns en Gud i Israel!</v>
<v n="47">Och Israel kommer att lära sig att Herren inte är beroende av svärd och spjut för att utföra sina planer. Han handlar utan att vara begränsad av mänskliga möjligheter, och han kommer att ge dig till oss!"</v>
<v n="48" t="49">När Goljat närmade sig, sprang David ut för att möta honom. David stack ner handen i sin herdeväska och tog fram en sten och sköt iväg den med sin slunga. Stenen träffade filisteen i pannan och trängde djupt in, och Goljat stupade med ansiktet mot marken.</v>
<v n="50" t="51">David besegrade alltså den filisteiske jätten med bara en slunga och en sten. Eftersom han inte hade något svärd, sprang han fram och drog Goljats svärd ur skidan. Med det dödade han honom, och sedan högg han huvudet av honom! När filisteerna såg att deras hjälte hade fallit, vände de om och flydde.</v>
<v n="52">Då gav israeliterna upp ett härskri och rusade efter filisteerna och jagade dem ända bort till Gat och Ekrons portar, och kropparna av dödade och sårade filisteer låg utströdda längs hela vägen till Saaraim.</v>
<v n="53">Därefter återvände den israelitiska armén och plundrade det övergivna fiendelägret.</v>
<v n="54">David tog Goljats huvud till Jerusalem, men hans rustning gömde han i sitt tält.</v>
<v n="55">När Saul såg David gå ut för att strida mot Goljat, hade han frågat sin general Abner: "Vem är den här unge mannens far?Det vet jag faktiskt inte", sa Abner.</v>
<v n="56">"Ta reda på det åt mig!" bad kungen.</v>
<v n="57">Medan David fortfarande bar på Goljats avhuggna huvud fick Abner tag i honom och tog honom med sig till Saul.</v>
<v n="58">"Berätta för mig om din far, min vän", sa Saul.David svarade: "Han heter Isai, och vi bor i Betlehem."</v>
</c>
<c n="18">
<v n="1" t="3">När kung Saul hade slutat sitt samtal med David, träffade David Jonatan, och de blev omedelbart mycket goda vänner. Kung Saul behöll nu David i Jerusalem och lät honom inte återvända hem. Jonatan ingick ett förbund med David</v>
<v n="4">och bekräftade överenskommelsen genom att ge honom sin mantel och skjorta och även sitt svärd, sin båge och sitt bälte.</v>
<v n="5">David blev Sauls specielle assistent och utförde alltid sina uppdrag framgångsrikt. Saul gjorde honom därför till befälhavare över sina trupper, ett förordnande som uppskattades av armén och allmänheten.</v>
<v n="6">När den segrande israelitiska armén återvände hem efter Davids seger över Goljat,</v>
<v n="7">möttes den överallt av kvinnor, som kom från alla städer längs vägen där armén drog fram för att fira segern och möta kung Saul. De sjöng och dansade av glädje med tamburiner och cymbaler, men deras sång skorrade illa i Sauls öron, eftersom texten löd:"Saul har slagit sina tusen och David sina tiotusen!"</v>
<v n="8">"Vad är detta?" sa han mycket upprörd för sig själv. "De ger David tiotusen, men jag får bara tusen! Ja, en vacker dag kanske de rentav vill göra honom till kung!"</v>
<v n="9">Från den dagen såg kung Saul med avund på David.</v>
<v n="10">Redan nästa dag kom en ond ande över Saul, och han började uppföra sig mycket obehärskat. David lugnade ner honom genom att spela på sin harpa, och det fick han sedan göra varje gång Saul kom under denna onda påverkan. Saul satt med sitt spjut i handen.</v>
<v n="11" t="12">Plötsligt kastade han det mot David för att nagla fast honom vid väggen, men David lyckades hoppa åt sidan. Detta upprepades ytterligare en gång. Saul var rädd för David. Han visste att Herren hade lämnat honom och nu i stället var med David.</v>
<v n="13">Därför skickade han bort David från hovet och gav honom befälet över en avdelning på tusen man, som han sedan anförde under olika uppdrag. Men David blev ännu mer uppmärksammad och populär bland folket.</v>
<v n="14">David fortsatte att lyckas i allt han gjorde, för Herren var med honom.</v>
<v n="15" t="16">När kung Saul märkte detta, blev han allt mer rädd för honom, men hela Juda och Israel älskade David.</v>
<v n="17">En dag sa Saul till David: "Jag är beredd att ge dig min dotter Merab till hustru. Men först måste du bevisa att du är en verklig soldat genom att kämpa för Herren." Saul tänkte nämligen för sig själv: "Jag ska sända ut honom att slåss mot filisteerna och låta dem döda honom, så slipper jag göra det själv."</v>
<v n="18">"Skulle jag bli svärson åt själve kungen, jag som kommer från en så obetydlig familj och så enkla förhållanden?" utbrast David.</v>
<v n="19">Men när det blev dags för bröllopet, lät Saul Adriel från Meholat gifta sig med henne i stället.</v>
<v n="20">Under tiden hade Sauls dotter Mikal blivit kär i David, och Saul blev glad när han hörde detta.</v>
<v n="21">"Här kommer ett annat tillfälle att låta filisteerna döda honom", tänkte han för sig själv. Men till David sa han: "Du kan fortfarande bli min svärson, för jag tänker ge min dotter Mikal till dig."</v>
<v n="22">Sedan bad Saul sina män att tala i enrum med David och låta honom förstå att kungen verkligen tyckte om honom, och att de alla älskade honom och förutsatte att han skulle acceptera kungens förslag och bli hans svärson.</v>
<v n="23">Men David svarade: "Hur kan en fattig man som jag, från en okänd familj, ha råd att gifta sig med kungens dotter?"</v>
<v n="24">När Sauls män rapporterade detta för honom,</v>
<v n="25">sa han till dem: "Berätta för David att den enda hemgift jag behöver är hundra döda filisteer. Allt jag vill ha är hämnd på mina fiender." Saul räknade med att David skulle dödas i striden.</v>
<v n="26">David accepterade villkoret. Innan tidsfristen gick ut</v>
<v n="27">hade han och hans män dödat tvåhundra filisteer och överlämnat deras förhudar till kung Saul. Då gav Saul Mikal åt David.</v>
<v n="28">När kungen insåg att Herren verkligen var med David och förstod hur populär han var bland folket,</v>
<v n="29">blev han ännu mer rädd för honom. Han hatade honom mer och mer för varje dag som gick.</v>
<v n="30">Och varje gång den filisteiska armén anföll, var David mer framgångsrik än Sauls övriga officerare. Davids namn blev känt och uppskattat i hela landet.</v>
</c>
<c n="19">
<v n="1">Saul uppmanade nu sin son Jonatan och sina adjutanter att försöka döda David. Men Jonatan berättade för honom om sammansvärjningen eftersom de var mycket nära vänner.</v>
<v n="2">"I morgon bitti", varnade han honom, "ska du gömma dig någonstans ute på fälten.</v>
<v n="3">Jag ska be att min far går dit tillsammans med mig, och jag ska tala med honom om dig. Sedan ska jag berätta allt som jag kan få reda på för dig."</v>
<v n="4">När Jonatan och hans far möttes nästa dag, talade Jonatan väl om David och tiggde och bad att han inte skulle behandlas illa."Han har inte gjort något för att skada dig", sa Jonatan. "Han har alltid försökt hjälpa dig på alla sätt.</v>
<v n="5">Du har väl inte glömt när han riskerade sitt liv för att döda Goljat och hur Herren sedan vann en stor seger åt Israel? Du var verkligen glad och tacksam den gången. Varför ska du nu mörda en oskyldig man? Det finns absolut ingen anledning till det!"</v>
<v n="6">Slutligen gav Saul efter och lovade: "Så sant Herren lever, David ska inte dödas."</v>
<v n="7">Sedan kallade Jonatan på David och berättade för honom vad som hade hänt. Han följde med David till Saul, och allt blev som det hade varit förut.</v>
<v n="8">Strax därefter bröt kriget ut igen. David ledde trupperna mot filisteerna och fick hela deras armé på flykten.</v>
<v n="9" t="10">Men en dag, när Saul satt hemma och lyssnade på Davids spel på harpan, kom plötsligt den onde anden över honom igen. Han hade sitt spjut i handen och kastade det mot David för att försöka döda honom, men David kastade sig åt sidan och spjutet fastnade i väggen. Den natten flydde David för gott.</v>
<v n="11">Saul sände ut soldater för att bevaka Davids hus, för att sedan på morgonen döda honom.Men Mikal, Davids hustru, varnade honom och sa: "Om du inte ger dig av i kväll så kommer du att bli dödad i morgon."</v>
<v n="12">Därefter hjälpte hon honom ner till marken genom ett fönster, och på så sätt lyckades han komma undan.</v>
<v n="13">Sedan lade hon en avgud i hans säng, täckte över den med ett lakan och lade lite gethår vid huvudändan.</v>
<v n="14">När soldaterna kom för att arrestera David och ta honom till Saul, berättade hon för dem att han var sjuk.</v>
<v n="15">Saul sa då att man skulle bära ut honom med säng och allt så att han kunde döda honom.</v>
<v n="16">Men när de kom för att bära ut honom, upptäckte de att det bara låg en avgud i sängen.</v>
<v n="17">"Varför har du lurat mig och låtit min fiende fly?"röt Saul åt Mikal. "Jag var tvungen till det", svarade Mikal. "Han hotade att döda mig om jag inte hjälpte honom."</v>
<v n="18">På så sätt kom David undan och gick till Rama för att träffa Samuel. Han berättade om allt som Saul hade gjort. Samuel tog då med sig David till Najot.</v>
<v n="19">När Saul fick besked att David var i Najot vid Rama,</v>
<v n="20">skickade han dit soldater för att hämta honom. Men när de kom fram och fick se hur Samuel och de andra profeterna profeterade, kom Guds Ande över soldaterna så att de också började profetera.</v>
<v n="21">När Saul fick höra vad som hänt, skickade han iväg andra soldater, men de började också profetera. Samma sak hände en tredje gång!</v>
<v n="22">Då gick Saul själv till Rama, och när han kom till den stora brunnen i Seku frågade han:"Var är Samuel och David?"Man talade då om för honom att de var i Najot.</v>
<v n="23">Saul begav sig dit, men under vägen kom Guds Ande över Saul, och han profeterade hela tiden ända fram till Najot.</v>
<v n="24">Han slet av sig kläderna och låg naken hela dagen och hela natten och profeterade i Samuels närvaro. Därför säger man:"Är Saul också en profet?"</v>
</c>
<c n="20">
<v n="1">David flydde från Najot vid Rama och sökte upp Jonatan."Vad har jag gjort?" undrade han. "Varför är din far ute efter mitt liv?"</v>
<v n="2">"Det är inte sant!" protesterade Jonatan. "Jag är säker på att han inte tänker göra något sådant, för han anförtror mig allt, stort som smått, och jag vet att han inte skulle dölja något sådant för mig. Det kan bara inte vara på det sättet."</v>
<v n="3">"Det är klart att du inte vet om det!" sa David upprörd. "Din far känner mycket väl till vår vänskap, och därför har han sagt till sig själv: 'Jag ska inte berätta det för Jonatan. Varför skulle jag göra honom bedrövad?' Men sanningen är att jag bara är ett steg från döden! Jag svär detta vid Herren och vid din egen själ!"</v>
<v n="4">"Vad tycker du att jag ska göra?" undrade Jonatan.</v>
<v n="5">David svarade: "I morgon börjar nymånefesten. Förr har jag alltid varit tillsammans med din far vid det tillfället, men i morgon tänker jag gömma mig på åkrarna och hålla mig där fram till kvällen den tredje dagen.</v>
<v n="6">Om din far frågar var jag är, så säg att jag bett om tillåtelse att gå hem till Betlehem för att vara med på min släkts årliga offerfest.</v>
<v n="7">Om han säger: 'Jaså, på det sättet', då vet du att allt är väl, men om han blir arg, så vet du att han planerar att döda mig.</v>
<v n="8">Gör detta som min edsvurne bror. Döda mig hellre du, om det nu är så att jag har syndat mot din far, men förråd mig inte för honom!"</v>
<v n="9">"Naturligtvis inte!" utbrast Jonatan. "Men om jag visste att min far planerade att döda dig, tror du då inte att jag skulle säga det till dig?"</v>
<v n="10">Då frågade David: "Hur ska jag få veta hur din far reagerar på min frånvaro?"</v>
<v n="11">"Kom med mig ut på fälten", svarade Jonatan.</v>
<v n="12">De gick ut tillsammans, och Jonatan sa till David: "Jag lovar inför Herren, Israels Gud, att jag så här dags i övermorgon ska tala med min far om dig och genast låta dig veta vad han tänker om dig.</v>
<v n="13">Om han nu är arg och tänker döda dig, så får Herren ta mitt liv om jag inte berättar det för dig så att du kan fly och överleva. Ja, Herren ska vara med dig på samma sätt som han förr brukade vara med min far!</v>
<v n="14">Och kom ihåg att du har lovat att visa Herrens kärlek och godhet inte bara mot mig så länge jag lever,</v>
<v n="15">utan också mot mina barn, efter det att Herren har utplånat alla dina fiender."</v>
<v n="16">Jonatan ingick ett förbund med Davids familj, och David bekräftade med en ed att olycka skulle drabba honom och hans släkt, om han bröt förbundet.</v>
<v n="17">Jonatan fick David att svära eden en andra gång på grund av kärleken mellan dem, för Jonatan älskade David lika mycket som sig själv.</v>
<v n="18">Sedan sa Jonatan: "Ja, vi kommer att sakna dig i morgon, när din plats vid bordet står tom.</v>
<v n="19">I övermorgon kommer alla att fråga efter dig, så håll dig vid gömstället vid stenröset där du var förut.</v>
<v n="20">Jag tänker komma dit och skjuta tre pilar framför röset, som om jag sköt mot ett mål.</v>
<v n="21">Sedan ska jag be min följeslagare att hämta pilarna, och om du hör mig säga till honom att de är på den här sidan, så vet du att allt är väl och att det inte blir några problem om du återvänder.</v>
<v n="22">Men om jag säger till honom att gå längre bort för att pilarna ligger ännu längre fram, så vet du att du måste ge dig av härifrån omedelbart.</v>
<v n="23">Och vad gäller löftena vi har gett varandra, så kom ihåg att Herren själv är vårt vittne."</v>
<v n="24" t="25">David gömde sig ute på fälten.När nymånefestligheterna började, satte sig kungen ner på sin vanliga plats vid väggen för att äta. Jonatan satt mitt emot honom och Abner satt bredvid Saul, men Davids plats stod tom.</v>
<v n="26">Saul sa ingenting om det den dagen, för han antog att någonting hade hänt David, så att denne enligt lagen betraktades som oren.</v>
<v n="27">Men när Davids plats stod tom nästa dag också, frågade Saul Jonatan: "Varför har inte David varit här varken i går eller idag?"</v>
<v n="28" t="29">"Han frågade mig om han kunde få gå hem till Betlehem för att vara med på sin släkts offerfest", svarade Jonatan. "Hans bror krävde att han skulle vara där, så jag tillät honom att göra det."</v>
<v n="30">Saul började då koka av vrede."Du är son till en hora!" skrek han åt honom. "Tror du inte jag vet att du vill att David, som är son till Isai, den oduglingen, ska bli kung i mitt ställe och skämma ut både dig och din mor?</v>
<v n="31">Så länge han lever, kan du aldrig bli kung. Gå nu och hämta hit honom, så att jag kan döda honom!"</v>
<v n="32">"Men vad har han gjort?" frågade Jonatan. "Varför ska han dödas?"</v>
<v n="33">Då kastade Saul sitt spjut mot Jonatan och försökte döda honom, men missade. Jonatan förstod då att hans far verkligen menade vad han sa,</v>
<v n="34">och Jonatan lämnade bordet i vrede. Han åt inget mer den dagen, för han var oroad över sin fars planer mot David.</v>
<v n="35">Nästa morgon gick Jonatan ut till det fält som han och David hade bestämt och han tog en ung pojke med sig för att samla ihop pilarna.</v>
<v n="36">"Spring nu", sa han till pojken, "så att du kan hämta pilarna allt eftersom jag skjuter dem."Pojken sprang och Jonatan sköt en pil över honom.</v>
<v n="37">När pojken nästan hade nått fram till pilen, ropade Jonatan: "Pilen är längre fram,</v>
<v n="38">skynda dig, skynda dig, vänta inte." Pojken sprang snabbt och samlade upp pilarna och återvände sedan till sin herre,</v>
<v n="39">men han förstod naturligtvis inte den hemliga signal som Jonatan hade gett David.</v>
<v n="40">Sedan gav Jonatan bågen och pilarna till pojken och bad honom att ta dem tillbaka till staden.</v>
<v n="41">Så snart han hade gått, kom David fram från sitt gömställe bakom stenröset. David bugade sig tre gånger med ansiktet mot marken. Sedan kysste de varandra, och båda grät, David allra mest.</v>
<v n="42">Slutligen sa Jonatan till David: "Sörj inte längre, för vi har överlämnat oss och våra barn i Guds händer i evighet."</v>
</c>
<c n="21">
<v n="1">David kom till staden Nob för att träffa prästen Ahimelek, som blev förskräckt när han fick se honom."Varför är du ensam?" frågade han. "Varför har du ingen med dig?"</v>
<v n="2">"Kungen har sänt ut mig på ett privat uppdrag", ljög David. "Ingen får veta varför jag är här. Jag har stämt möte med mina män på en annan plats.</v>
<v n="3">Kan du ge mig något att äta? Jag behöver fem bröd, eller vad du kan avvara."</v>
<v n="4">"Vi har inget vanligt bröd", svarade prästen. "Men här finns det heliga brödet, som du kan ta, om dina män har hållit sig borta från kvinnor en tid."</v>
<v n="5">"Det kan du vara säker på att de har, i alla fall under de senaste dagarna", svarade David. "Jag låter inte mina män göra vad som helst när de är ute på ett uppdrag, och eftersom de brukar hålla sig rena till och med under vanliga uppdrag, så gör de det desto mer vid det här tillfället."</v>
<v n="6">Det fanns inte något annat än det heliga brödet, skådebrödet, som brukade ställas fram inför Herren i tabernaklet, och den dagen hade det just bytts ut mot färskt bröd.</v>
<v n="7">Av en händelse var ledaren för Sauls herdar, edomiten Doeg, där just då för att bli renad.</v>
<v n="8">David frågade Ahimelek om han hade ett spjut eller ett svärd att ge honom. "Jag fick inget vapen med mig, när jag i all hast blev tvungen att ge mig iväg på kungens uppdrag!" förklarade David.</v>
<v n="9">"Jo", svarade prästen. "Jag har ju filisteen Goljats svärd här, honom som du dödade i Elas dal. Det är inlindat i tyg och ligger under prästkläderna. Ta det om du vill. Jag har inget annat svärd.Det passar utmärkt!" svarade David. "Hämta det åt mig!"</v>
<v n="10">Sedan skyndade sig David därifrån. Han flydde bort från Saul till kung Akis i Gat.</v>
<v n="11">Men Akis män blev inte glada, när de fick höra att han var där. "Är inte han Israels högste ledare?" frågade de. "Är inte han den som folket hedrar med att dansa och sjunga: 'Saul har slagit sina tusen och David sina tiotusen?'"</v>
<v n="12">David förstod deras tveksamhet. Han blev rädd för vad kung Akis skulle göra med honom,</v>
<v n="13">så han spelade vansinnig. Han gjorde märken i dörrarna i stadsporten och lät spottet rinna ner i skägget.</v>
<v n="14" t="15">Till slut sa kung Akis till sina män: "Måste ni föra hit en galning? Har vi inte nog med sådana redan! Måste jag verkligen ha honom i mitt hus?"</v>
</c>
<c n="22">
<v n="1">David lämnade Gat och flydde till Adullams grotta, där hans bröder och andra släktingar snart förenade sig med honom.</v>
<v n="2">Men också andra började komma, människor i svårigheter, skuldsatta och allmänt missnöjda. Tillsammans var det omkring fyrahundra män som samlades omkring David.</v>
<v n="3">David fortsatte till Mispe i Moab och frågade kungen där: "Kan mina föräldrar få stanna här under ditt beskydd, tills jag vet vad Gud vill göra för mig?"</v>
<v n="4">Davids föräldrar blev kvar i Moab under hela tiden som han bodde i grottan.</v>
<v n="5">En dag sa profeten Gad till David att han skulle lämna grottan och bege sig till Juda land. David gjorde som han sa och kom till Heretskogen.</v>
<v n="6">Nyheten om hans ankomst nådde snart Saul. Han var i Gibea vid det tillfället och satt under en ek med sitt spjut i handen, omgiven av sina medarbetare.</v>
<v n="7">"Lyssna nu, ni Benjamins män!" utbrast Saul, när han hörde nyheterna. "Har David lovat er åkrar och vingårdar och befälsposter i sin armé?</v>
<v n="8">Är det därför som ni är emot mig? Inte en enda av er har någonsin talat om för mig att min egen son står på Davids sida. Ni sörjer inte ens för min skull. Tänk på det! Min egen son uppmanar David att komma och döda mig."</v>
<v n="9" t="10">Då talade edomiten Doeg som stod där med Sauls män. "När jag var i Nob såg jag David tala med prästen Ahimelek. Ahimelek frågade Herren om vägledning för David och gav honom sedan proviant och filisteen Goljats svärd."</v>
<v n="11" t="12">Kung Saul skickade omedelbart efter Ahimelek och hela hans familj och alla prästerna i Nob. När de kom dit sa Saul till dem: "Lyssna på mig, Ahitubs son!Ja, herre", svarade Ahimelek.</v>
<v n="13">"Varför har du och David sammansvurit er mot mig?" frågade Saul. "Varför gav du honom mat och ett svärd och frågade Gud för hans räkning? Varför har du hjälpt honom att göra uppror mot mig och planerat att döda mig?"</v>
<v n="14">"Men finns det någon bland alla dina tjänare som är så trogen som din svärson David?" svarade Ahimelek. "Han är ju befälhavare över din livvakt och en högt ärad medlem av ditt eget hushåll!</v>
<v n="15">Och det här var verkligen inte första gången jag rådgjorde med Gud för hans skull! Det är orättvist av dig att anklaga mig och min familj för denna sak, för vi känner inte till någon sammansvärjning."</v>
<v n="16">"Du ska dö, Ahimelek, tillsammans med hela din familj!" skrek kungen.</v>
<v n="17">Sedan sa han till sina livvakter: "Döda prästerna, för de har gaddat sig samman med David. De visste att han flydde bort och var på flykt undan mig, men de berättade det inte för mig!"Men soldaterna vägrade döda prästerna.</v>
<v n="18">"Då får du göra det", sa kungen till Doeg.Doeg gjorde som kungen befallde och dödade den dagen åttiofem präster, alla iklädda sina prästkläder.</v>
<v n="19">Sedan gick han till prästernas stad Nob och dödade alla där, män, kvinnor, barn och spädbarn och oxar, åsnor och får.</v>
<v n="20">Bara en av Ahimeleks söner, som hette Ebjatar, undkom. Han flydde till David.</v>
<v n="21">När Ebjatar berättade för David vad Saul hade gjort,</v>
<v n="22">utropade David: "Jag förstod det! När jag såg Doeg här, visste jag att han skulle förråda mig. Nu är jag orsak till att hela din fars familj har dödats.</v>
<v n="23">Stanna nu här tillsammans med mig. Här är du säker. Han som vill döda dig är ute efter mig också."</v>
</c>
<c n="23">
<v n="1">En dag fick David reda på att filisteerna var i Kegila och plundrade logarna.</v>
<v n="2">David frågade då Herren: "Ska jag anfalla dem?Ja, gå till attack mot filisteerna och rädda Kegila!" sa Herren till honom.</v>
<v n="3">Men Davids män hade invändningar: "Vi är rädda och känner oss inte ens säkra här i Juda. Vi vill verkligen inte gå till Kegila för att strida mot hela den filisteiska armén!"</v>
<v n="4">David frågade då Herren än en gång, och Herren svarade på samma sätt: "Gå ner till Kegila, så ska jag hjälpa er att besegra filisteerna."</v>
<v n="5">De gick då ner till Kegila och stred mot filisteerna. De vann en förkrossande seger, förde bort filisteernas boskap och räddade Kegilas befolkning.</v>
<v n="6">Prästen Ebjatar hade tagit med sig prästkläderna när han flydde till David.</v>
<v n="7">Saul fick snart reda på att David var i Kegila."Bra!" utropade han. "Nu har vi honom! Gud har gett David åt mig nu när han har stängt in sig i en stad med starka portar."</v>
<v n="8">Saul mobiliserade därför hela sin armé för att belägra Kegila och tillfångata David och hans män.</v>
<v n="9">När David fick reda på Sauls plan bad han prästen Ebjatar att ta fram prästkläderna, för han ville fråga Herren vad de skulle göra.</v>
<v n="10">"Herre, Israels Gud", sa David. "Jag har hört att Saul tänker komma och förgöra Kegila, därför att jag är här.</v>
<v n="11">Kommer Kegilas män att överlämna mig åt honom? Och tänker verkligen Saul komma hit, som jag har hört? Herre, Israels Gud, svara mig!"Herren svarade: "Ja, han kommer."</v>
<v n="12">"Och kommer Kegilas män att utlämna mig till Saul? frågade David.Och Herren svarade: "Ja, de kommer att utlämna dig."</v>
<v n="13">David och hans cirka sex hundra man lämnade därför Kegila och vandrade från plats till plats. Men när Saul fick veta att David hade flytt, brydde han sig inte om att dra ut.</v>
<v n="14">David bodde nu i ökengrottorna i bergslandet Sif. Saul sökte dagligen efter honom, men Herren lät honom inte lyckas.</v>
<v n="15">En dag, när David var nära Hores, fick han reda på att Saul var på väg för att döda honom.</v>
<v n="16">Jonatan, Sauls son, gick nu för att leta reda på David, och när han fann honom uppmuntrade han David i hans tro på Gud.</v>
<v n="17">"Var inte rädd", tröstade Jonatan honom. "Min far kommer aldrig att hitta dig! Du ska bli Israels kung, och jag kommer att bli din närmaste man. Det vet min far också."</v>
<v n="18">De bekräftade sedan förbundet med varandra. David stannade i Hores, och Jonatan återvände hem.</v>
<v n="19">Men Sifs män gick till Saul i Gibea och förrådde David."Vi vet var han gömmer sig", sa de. "Han är i grottorna vid Hores på Hakilakullen, nere i den södra delen av öknen.</v>
<v n="20">Kom ner dit, så ska vi se till att gripa honom åt dig!"</v>
<v n="21">"Herren ska välsigna er för er omtanke om mig", sa Saul!</v>
<v n="22">"Gå genast och gör er beredda. Ta reda på var han är och vem som har sett honom där, för jag vet hur listig han är.</v>
<v n="23">Kartlägg alla hans gömställen och kom sedan och ge mig mer detaljerade uppgifter. Då ska jag komma med er. Och om han finns i området, så ska jag hitta honom, om jag så ska söka överallt i hela Juda!"</v>
<v n="24" t="25">Sifs män återvände hem. När David fick reda på att Saul var på väg till Sif, gick han och hans män ännu längre in i Maons öken, till dess södra del, men Saul följde efter dem.</v>
<v n="26">Till slut var det bara ett berg som skilde Saul och David åt. Saul och hans män närmade sig. David gjorde allt för att undkomma, men allt verkade hopplöst.</v>
<v n="27">När Saul vid denna tidpunkt fick besked om att filisteerna härjade i Israel igen,</v>
<v n="28">gav han plötsligt upp förföljandet av David för att gå emot dem.Ända sedan dess har platsen, där David slog läger, kallats Flyktens klippa.</v>
</c>
<c n="24">
<v n="1">En dag fick David reda på att filisteerna var i Kegila och plundrade logarna.</v>
<v n="2">David frågade då Herren: "Ska jag anfalla dem?Ja, gå till attack mot filisteerna och rädda Kegila!" sa Herren till honom.</v>
<v n="3">Men Davids män hade invändningar: "Vi är rädda och känner oss inte ens säkra här i Juda. Vi vill verkligen inte gå till Kegila för att strida mot hela den filisteiska armén!"</v>
<v n="4">David frågade då Herren än en gång, och Herren svarade på samma sätt: "Gå ner till Kegila, så ska jag hjälpa er att besegra filisteerna."</v>
<v n="5">De gick då ner till Kegila och stred mot filisteerna. De vann en förkrossande seger, förde bort filisteernas boskap och räddade Kegilas befolkning.</v>
<v n="6">Prästen Ebjatar hade tagit med sig prästkläderna när han flydde till David.</v>
<v n="7">Saul fick snart reda på att David var i Kegila."Bra!" utropade han. "Nu har vi honom! Gud har gett David åt mig nu när han har stängt in sig i en stad med starka portar."</v>
<v n="8">Saul mobiliserade därför hela sin armé för att belägra Kegila och tillfångata David och hans män.</v>
<v n="9">När David fick reda på Sauls plan bad han prästen Ebjatar att ta fram prästkläderna, för han ville fråga Herren vad de skulle göra.</v>
<v n="10">"Herre, Israels Gud", sa David. "Jag har hört att Saul tänker komma och förgöra Kegila, därför att jag är här.</v>
<v n="11">Kommer Kegilas män att överlämna mig åt honom? Och tänker verkligen Saul komma hit, som jag har hört? Herre, Israels Gud, svara mig!"Herren svarade: "Ja, han kommer."</v>
<v n="12">"Och kommer Kegilas män att utlämna mig till Saul? frågade David.Och Herren svarade: "Ja, de kommer att utlämna dig."</v>
<v n="13">David och hans cirka sex hundra man lämnade därför Kegila och vandrade från plats till plats. Men när Saul fick veta att David hade flytt, brydde han sig inte om att dra ut.</v>
<v n="14">David bodde nu i ökengrottorna i bergslandet Sif. Saul sökte dagligen efter honom, men Herren lät honom inte lyckas.</v>
<v n="15">En dag, när David var nära Hores, fick han reda på att Saul var på väg för att döda honom.</v>
<v n="16">Jonatan, Sauls son, gick nu för att leta reda på David, och när han fann honom uppmuntrade han David i hans tro på Gud.</v>
<v n="17">"Var inte rädd", tröstade Jonatan honom. "Min far kommer aldrig att hitta dig! Du ska bli Israels kung, och jag kommer att bli din närmaste man. Det vet min far också."</v>
<v n="18">De bekräftade sedan förbundet med varandra. David stannade i Hores, och Jonatan återvände hem.</v>
<v n="19">Men Sifs män gick till Saul i Gibea och förrådde David."Vi vet var han gömmer sig", sa de. "Han är i grottorna vid Hores på Hakilakullen, nere i den södra delen av öknen.</v>
<v n="20">Kom ner dit, så ska vi se till att gripa honom åt dig!"</v>
<v n="21">"Herren ska välsigna er för er omtanke om mig", sa Saul!</v>
<v n="22">"Gå genast och gör er beredda. Ta reda på var han är och vem som har sett honom där, för jag vet hur listig han är.</v>
</c>
<c n="25">
<v n="1">Strax därefter dog Samuel. Hela Israel sörjde och man begravde honom i hans familjegrav i Rama.David begav sig sedan till Parans öken.</v>
<v n="2">I Maon fanns då en rik man som ägde en fårfarm i byn Karmel. Han hade tre tusen får och tusen getter. Eftersom det var dags att klippa fåren, var han hemma på gården.</v>
<v n="3">Han hette Nabal, och hans hustru, en vacker och intelligent kvinna, hette Abigail. Men mannen, en ättling till Kaleb, var rå och elak.</v>
<v n="4">När David hörde att Nabal höll på att klippa sina får,</v>
<v n="5">skickade han tio av sina män till Karmel för att säga:</v>
<v n="6">"Måtte Gud ge dig och din familj framgång och föröka allt du äger.</v>
<v n="7">Jag har fått höra att du klipper dina får. Under den tid dina herdar har bott ibland oss, har vi aldrig skadat dem eller stulit något från dem medan de har varit vid Karmel.</v>
<v n="8">Fråga dem, så får du reda på att jag talar sanning. Jag hoppas att du kan belöna dem på något sätt nu när de kommer till dig."</v>
<v n="9">Davids meddelande överlämnades till Nabal, och man väntade på hans svar.</v>
<v n="10">"Vem är den där David?" frågade han. "Vem tror han att han är egentligen, den där Isais son? Det finns massor av tjänare nu för tiden, som rymmer från sina herrar.</v>
<v n="11">Skulle jag ta mitt bröd och mitt vatten och köttet från mina slaktade djur, som jag har gjort i ordning åt mina fårklippare, och ge det till några som jag inte ens vet varifrån de kommer?"</v>
<v n="12">Davids budbärare gick då tillbaka och berättade vad Nabal hade sagt.</v>
<v n="13">"Ta på er svärden!" sa David och spände på sig sitt eget.David gav sig sedan av 400 man, medan 200 stannade kvar för att vakta lägret.</v>
<v n="14">Under tiden gick en av Nabals män och berättade för Abigail vad som hade hänt: "David skickade hit sina män från öknen för att tala med vår husbonde, men han förolämpade och hånade dem.</v>
<v n="15" t="16">Men Davids män var mycket vänliga mot oss, och de har aldrig gjort oss något illa. Faktum är att de dag och natt skyddade både oss och fåren, och ingen stal något från oss under hela tiden de var tillsammans med oss.</v>
<v n="17">Det är bäst att du så fort som möjligt tänker ut något, för annars kommer det att gå illa för vår husbonde och för hela hans familj. Han är tyvärr så envis att han inte lyssnar på någon."</v>
<v n="18">Då skyndade sig Abigail att samla ihop tvåhundra brödkakor, två tunnor vin, fem tillagade får, två säckar rostat vete, etthundra russinkakor och tvåhundra fikonkakor och lastade dem på åsnor.</v>
<v n="19">"Skynda er i förväg, så ska jag följa efter", sa hon, men hon berättade inte för sin make vad hon tänkte göra.</v>
<v n="20">När hon kom ridande på sin åsna utför en brant stig, fick hon se David och hans män komma emot henne från andra sidan av en ravin.</v>
<v n="21">David hade sagt till sig själv: "Vi har absolut inget för att vi hjälpt den här mannen. Vi skyddade hans hjordar i öknen, så att inget djur skulle gå förlorat eller bli stulet, men han har lönat mig med ont för gott. Det enda jag har fått för mina besvär är förolämpningar.</v>
<v n="22">Jag kommer inte att låta en enda av hans män få överleva till i morgon."</v>
<v n="23">När Abigail såg David, steg hon snabbt av åsnan och bugade sig djupt inför honom.</v>
<v n="24">"Herre, jag tar på mig hela skulden i det här fallet", sa hon. "Var snäll och hör på mig!</v>
<v n="25">Nabal är en dåre, precis som hans namn säger, så bry er inte om vad han har sagt! Jag såg aldrig budbärarna du skickade.</v>
<v n="26">Men eftersom Herren ännu inte har låtit dig få hämnd, så ber jag vid hans namn att Guds förbannelse ska drabba Nabal liksom alla dina fiender.</v>
<v n="27">Här är en gåva, som jag har fört med mig till dig och dina män.</v>
<v n="28">Förlåt mig att jag tog mig friheten att komma ut på det här sättet. Herren kommer helt säkert att belöna dig med ett rike som aldrig ska vackla, eftersom du kämpar för honom. Låt ingen få anledning att anklaga dig för något under din livstid.</v>
<v n="29">Du kommer alltid att vara trygg under Herrens beskydd, även när man är ute för att döda dig. Ja, du är lika säker som om du låg i hans hand, och dina fiender kommer han att kasta undan som stenar ur en slunga!</v>
<v n="30" t="31">Och när Herren har utfört allt det goda som han har lovat dig, och har gjort dig till kung i Israel, så ska du inte behöva bära på en mördares dåliga samvete eller vara som en som tagit lagen i egna händer! Och glöm inte mig, när Herren har gjort dessa stora ting för dig!"</v>
<v n="32">David svarade Abigail: "Välsignad vare Herren, Israels Gud, som har skickat hit dig för att möta mig i dag!</v>
<v n="33">Och tacka Gud för att du är så klok och förståndig! Du är välsignad, eftersom du hindrade mig från att mörda din man och hämnas på honom.</v>
<v n="34">Herren, Israels Gud, har hindrat mig från att skada dig. Om du inte hade kommit hit ut för att möta mig, så skulle inte någon av Nabals män varit vid liv i morgon bitti."</v>
<v n="35">Sedan tog David emot hennes gåvor och sa till henne att återvända hem utan fruktan, för han tänkte inte hämnas på hennes make.</v>
<v n="36">När hon kom hem, såg hon att Nabal hade ordnat till en stor fest. Han var mycket berusad, och därför berättade hon inte för honom om mötet med David förrän följande morgon.</v>
<v n="37" t="38">Då hade han nyktrat till, men när han fick veta vad som hade hänt, drabbades han av hjärnblödning och blev helt förlamad. Tio dagar senare slog Herren honom igen, och då dog han.</v>
<v n="39">När David hörde att Nabal var död, sa han: "Prisad vare Herren! Gud har själv straffat Nabal och skonat mig från att bli inblandad. Nabal har fått sitt straff."David sände genast budbärare till Abigail för att be henne bli hans hustru.</v>
<v n="40">När de kom fram till Karmel och framförde sitt ärende,</v>
<v n="41">svarade hon genast ja.</v>
<v n="42">Hon gjorde sig i ordning, tog fem tjänsteflickor med sig och satte sig på sin åsna. De följde sedan med männen tillbaka till David, och hon blev så hans hustru.</v>
<v n="43">David gifte sig även med Ahinoam från Jisreel.</v>
<v n="44">Men under tiden hade kung Saul tvingat sin dotter Mikal att gifta sig med en annan man från Gallim som hette Palti och var son till Lais.</v>
</c>
<c n="26">
<v n="1">Männen från Sif besökte Saul i Gibea och berättade för honom att David återvänt till öknen och gömde sig på Hakilahöjden.</v>
<v n="2">Saul drog då iväg på nytt med sina tre tusen utvalda soldater för att jaga honom.</v>
<v n="3" t="4">Han slog läger längs vägen till den öken där David gömde sig. När David upptäckte att Saul förföljde honom sände han ut spejare. De bekräftade att Saul hade kommit.</v>
<v n="5" t="7">En natt smög sig David över till Sauls läger för att spionera. Kung Saul och Abner, hans befälhavare, låg och sov mitt i lägret. Soldaterna var som en skyddande mur omkring dem."Vem vill följa med mig dit?" frågade David hetiten Ahimelek och Abisai, Joabs bror och Serujas son."Jag går med dig", sa Abisai.David och Abisai gick alltså ner till fiendelägret. Där låg Saul och sov med spjutet nerstucket i marken nära sitt huvud.</v>
<v n="8">"Gud har låtit dig få din fiende inom räckhåll den här gången", viskade Abisai till David. "Låt mig få spetsa fast honom vid marken med mitt spjut. Jag lär inte behöva mer än ett försök!"</v>
<v n="9">"Nej!" sa David. "Döda honom inte, för vem kan anses vara oskyldig efter att ha angripit Herrens utvalde kung?</v>
<v n="10">Sauls tid kommer när Gud bestämmer. Herren ska själv slå honom med döden, om han nu inte dör i strid.</v>
<v n="11">Men Gud förbjude att jag skulle döda den som han har utvalt till kung! Men vi ska ta Sauls spjut och hans bägare med vatten med oss!"</v>
<v n="12">David tog spjutet och vattenbägaren vid Sauls huvud, och de lämnade lägret utan att någon sett dem eller ens vaknat, för Herren lät dem sova tungt.</v>
<v n="13">De klättrade därefter upp på bergssluttningen på andra sidan lägret, tills de var på betryggande avstånd.</v>
<v n="14">Då ropade David mot Sauls läger: "Vakna Abner! Svara mig!Vem är det som ropar?" undrade Abner yrvaket.</v>
<v n="15">David ropade tillbaka: "Vem är som du, Abner? Var i hela Israel finns din like? Varför vakar du inte över din Herre och kung, när man kommer för att döda honom?</v>
<v n="16">Det är verkligen illa! Jag svär vid Herren att du borde dö för din vårdslöshets skull. Och säg mig, var är kungens spjut och vattenbägare?"</v>
<v n="17" t="18">Saul kände igen Davids röst och ropade: "Är det du, min son David?"David svarade: "Ja, herre, det är det. Varför jagar du mig? Vad har jag gjort? Har jag gjort något brottsligt?</v>
<v n="19">Lyssna nu, kung Saul! Om det är Herren som har kallat dig att förfölja mig, så låt honom då ta emot mitt fredsoffer, men om det är människor som driver dig till det, så kommer Guds förbannelse att drabba dem. De har ju drivit mig från min arvedel i Israel, så att jag inte kan vara med Herrens folk, och vill att jag ska tillbe hedniska gudar.</v>
<v n="20">Måste jag dö på främmande jord, långt borta från Herrens närhet? Varför ska Israels kung jaga mig, som man jagar rapphöns bland bergen?"</v>
<v n="21">Då bekände Saul: "Jag har syndat. Kom tillbaka hem, min son! Jag ska inte längre försöka skada dig, för du har räddat mitt liv idag. Jag har gjort fel och handlat dåraktigt."</v>
<v n="22">"Här är ditt spjut, herre", svarade David. "Låt en av dina unga män komma hit och hämta det.</v>
<v n="23">Herren har sitt sätt att belöna den som handlar väl och är lojal, och jag lät bli att döda dig, trots att Herren gav mig tillfälle till det.</v>
<v n="24">Herren kommer att rädda mitt liv, på samma sätt som jag har räddat ditt i dag, och han ska rädda mig ur alla mina svårigheter."</v>
<v n="25">Och Saul ropade till David: "Gud välsigne dig, min son David, du ska utföra hjältedåd och vinna stora segrar!"Sedan gick David sin väg, och Saul återvände hem.</v>
</c>
<c n="27">
<v n="1">Men David tänkte för sig själv: "Endera dagen får Saul tag i mig. Jag ska pröva min lycka bland filisteerna, tills Saul ger upp och slutar jaga mig. Då först kan jag känna mig trygg."</v>
<v n="2" t="3">David tog därför med sig sina 600 trogna män och deras familjer och bosatte sig i Gat under kung Akis beskydd. Han hade båda sina hustrur med sig, Ahinoam från Jisreel och Nabals änka Abigail från Karmel.</v>
<v n="4">Snart fick Saul reda på att David hade flytt till Gat, och då slutade han att jaga honom.</v>
<v n="5">En dag sa David till Akis: "Om du inte har något emot det, så bosätter vi oss gärna i någon av städerna ute på landsbygden, i stället för att bo här hos dig i din stad."</v>
<v n="6">Akis gav honom då Siklag, som än i dag tillhör judakungarna,</v>
<v n="7">och David bodde där bland filisteerna i ett år och fyra månader.</v>
<v n="8">David och hans män använde tiden till att anfalla och plundra gesuriterna, girsiterna och amalekiterna, folk som levde nära Sur längs vägen till Egypten sedan lång tid tillbaka.</v>
<v n="9">De lät inte en enda människa komma undan med livet i behåll i de byar de plundrade, och de tog med sig hem alla får, oxar, åsnor och kameler och alla kläder de kom över.</v>
<v n="10">"Vart gick ert plundringståg i dag?" brukade Akis fråga.David svarade: "Mot den sydliga delen av Judeen och mot folket i Jerameel och mot kaineerna."</v>
<v n="11">Det fanns ingen överlevande som kunde komma till Gat och verkligen berätta var David egentligen hade varit eller vad han hade gjort. David använde samma taktik gång på gång medan han bodde bland filisteerna.</v>
<v n="12">Men Akis trodde på David och förmodade att Israels folk vid det här laget måste hata honom ganska bittert, och han tänkte: "Nu måste David stanna här och tjäna mig för alltid!"</v>
</c>
<c n="28">
<v n="1">Vid den tiden samlade filisteerna sin armé för ännu ett krig mot Israel."Jag hoppas du förstår att du och dina män måste hjälpa oss i striden", sa kung Akis till David.</v>
<v n="2">"Gärna", sa David. "Ni ska nog få se vad vi duger till.Bra, då får ni bli min personliga livvakt och ansvara för mitt liv", svarade Akis.</v>
<v n="3">Under tiden hade Samuel dött, och hela Israel hade sörjt honom. Han begravdes i sin hemstad Rama. Kung Saul hade samtidigt drivit bort alla medier och trollkarlar ur Israel.</v>
<v n="4">Filisteerna slog nu upp sitt läger vid Sunem, och Saul och Israels arméer var vid Gilboa.</v>
<v n="5" t="6">När Saul såg filisteernas mäktiga armé blev han fruktansvärt rädd och frågade Herren om råd. Men Herren vägrade att svara honom. Varken genom drömmar eller urim eller genom profeterna fick han något besked.</v>
<v n="7" t="8">Saul bad då sina rådgivare att försöka leta reda på ett medium, som han kunde fråga till råds. När han fick veta att det fanns en sådan kvinna i En-Dor förklädde Saul sig genom att ta på sig vanliga enkla kläder i stället för att klä sig i sin kungliga mantel. På natten gick han så tillsammans med två av sina män till kvinnans hem."Jag måste få tala med en död mans ande", bad han. "Kan du hjälpa mig?"</v>
<v n="9">"Försöker du döda mig?" frågade kvinnan. "Du vet väl att Saul har gjort sig av med alla medier och spåkvinnor. Du spionerar på mig."</v>
<v n="10">Men Saul svor en högtidlig ed, att han inte skulle förråda henne.</v>
<v n="11">Slutligen sa kvinnan: "Nå, vem är det du vill jag ska mana fram?Profeten Samuel", svarade Saul.</v>
<v n="12">När kvinnan såg Samuel, skrek hon: "Du har lurat mig, du är Saul!"</v>
<v n="13">"Var inte rädd", sa kungen till henne. "Vad ser du?Jag ser en ande som kommer upp ur jorden", sa hon.</v>
<v n="14">"Hur ser han ut?Det är en gammal man, klädd i mantel."Saul förstod att det var Samuel och bugade sig djupt inför honom.</v>
<v n="15">"Varför har du stört mig genom att föra mig tillbaka?" frågade Samuel."Därför att jag är i stora svårigheter", svarade Saul. "Filisteerna strider mot oss, och Gud har lämnat mig och vill inte svara mig vare sig genom profeter eller drömmar. Därför har jag kallat på dig, för att fråga dig vad jag ska göra."</v>
<v n="16">Men Samuel svarade: "Varför frågar du mig nu, när Herren har lämnat dig och blivit din fiende?</v>
<v n="17">Han har gjort precis vad han sa att han skulle göra. Han har tagit riket ifrån dig och gett det till en av dina män, till David.</v>
<v n="18">Allt detta har kommit över dig därför att du inte lydde Herrens befallningar när han var vred på Amalek.</v>
<v n="19">Dessutom kommer hela Israels armé att bli jagad på flykten och bli besegrad av filisteerna i morgon, och du och dina söner ska komma och vara här med mig."</v>
<v n="20">Saul föll raklång till marken, förlamad av fruktan på grund av Samuels ord. Han var alldeles slut, för han hade inte ätit på hela dagen.</v>
<v n="21">När kvinnan såg vilket tillstånd han var i, sa hon: "Herre, jag lydde din befallning med risk för mitt liv.</v>
<v n="22">Lyssna nu till mig och ät lite mat, så att du får nya krafter och orkar återvända hem."</v>
<v n="23">Saul vägrade, men männen som var med honom vädjade då också till honom. Till sist gav han med sig och reste sig upp och satte sig på sängen.</v>
<v n="24">Kvinnan, som hade en gödkalv, skyndade sig ut för att slakta den. Sedan gjorde hon en deg och bakade osyrat bröd.</v>
<v n="25">Hon betjänade kungen och hans män, och de åt innan de försvann i natten.</v>
</c>
<c n="29">
<v n="1">Den filisteiska armén samlade alla sina styrkor i Afek, och israeliterna slog läger vid Jisreels källor.</v>
<v n="2">De filisteiska befälhavarna ledde sina trupper i avdelningar om 100 och 1.000 man, och längst bak marscherade David och hans män tillsammans med kung Akis.</v>
<v n="3">Men de filisteiska befälhavarna sa: "Vad gör israeliterna här?"Då svarade kungen: "Det här är David som tidigare tjänade kung Saul. Han har varit med mig i över ett år nu, och jag har inte funnit något hos honom som jag kan anmärka på."</v>
<v n="4">Men de filisteiska ledarna ilsknade till. "Skicka tillbaka honom!" krävde de. "Han får inte strida med oss. Han kommer att vända sig emot oss. Finns det något bättre sätt för honom att försona sig med sin herre, än genom att låta våra huvuden rulla?</v>
<v n="5">Detta är ju den som Israels kvinnor sjöng om i sina danser: 'Saul har slagit sina tusen och David sina tiotusen'!"</v>
<v n="6">Då sammankallade Akis slutligen David och hans män. "Jag svär vid Herren", sa han till dem, "att ni är bland de bästa män jag någonsin haft. Jag tycker att ni borde gå med oss, men mina befälhavare säger nej.</v>
<v n="7">Jag ber er att inte reta upp dem. Gå nu tillbaka lugnt och stilla."</v>
<v n="8">"Varför gör du så här mot mig? Vad har jag gjort?" frågade David. "Varför får jag inte strida mot dina fiender?"</v>
<v n="9">Men Akis var orubblig. "I mina ögon är du gudasänd, men mina befälhavare är rädda för att ha dig med sig i striden.</v>
<v n="10">Stig nu upp tidigt i morgon bitti och lämna oss så snart det blir ljust!"</v>
<v n="11">David lydde och återvände tillbaka in i filisteernas land, medan den filisteiska armén drog mot Jisreel.</v>
</c>
<c n="30">
<v n="1">När David och hans män tre dagar senare kom hem till sin stad Siklag, fann de att amalekiterna hade plundrat staden, bränt ner den till grunden</v>
<v n="2">och tagit med sig alla kvinnor och barn.</v>
<v n="3">När de såg ruinerna och förstod vad som hade hänt deras familjer,</v>
<v n="4">grät de tills de inte kunde gråta längre.</v>
<v n="5">Davids båda hustrur Ahinoam och Abigail var också bland dem som hade tagits till fånga.</v>
<v n="6">David blev allvarligt oroad, för på grund av den bittra sorgen över sina barn började hans män tala om att döda honom. Men David hämtade sin styrka hos Herren.</v>
<v n="7">Han sa till prästen Ebjatar: "Hämta prästkläderna!" Ebjatar kom då fram med dem.</v>
<v n="8">David frågade Herren: "Ska jag förfölja dem? Kommer jag att hinna upp dem?"Herren svarade: "Ja, sätt efter dem! Du och dina män kommer att kunna ta tillbaka allt som de har tagit ifrån er!"</v>
<v n="9" t="10">David skyndade därför efter amalekiterna med sina 600 män, men när de kom fram till bäcken Besor var 200 av dem alltför utmattade för att gå vidare. De övriga fortsatte.</v>
<v n="11" t="12">Under vägen fann de en egyptier på ett fält. De förde honom till David. Mannen hade inte ätit eller druckit på tre dygn, så de gav honom en bit av en fikonkaka, två russinkakor och lite vatten. Han åt och drack och kvicknade snart till.</v>
<v n="13">"Vem är du och var kommer du ifrån?" frågade David honom. "Jag är egyptier, tjänare åt en amalekit", svarade han. "Min herre lämnade mig här för tre dagar sedan när jag blev sjuk.</v>
<v n="14">Vi var på väg tillbaka från att ha plundrat kereteerna i Negev. Vi plundrade också Kalebs land, och det var vi som brände ner Siklag."</v>
<v n="15">"Kan du tala om för mig vart de har tagit vägen?"frågade David.Den unge mannen svarade: "Om du svär vid Guds namn att du inte ska döda mig eller överlämna mig till min herre, så ska jag föra dig till dem."</v>
<v n="16">Han ledde dem till amalekiterna, som hade spritt ut sig över ett stort område. De åt och drack och dansade av glädje över det stora byte de hade tagit från filisteerna och israeliterna.</v>
<v n="17">David och hans män rusade in bland dem, och de kämpade hela natten och hela den påföljande dagen. Ingen amalekit kom undan, utom fyra hundra som flydde sin väg på kameler.</v>
<v n="18" t="19">David fick tillbaka allt som amalekiterna hade tagit. Alla män fick tillbaka sina familjer och alla sina tillhörigheter, och David befriade sina två fruar.</v>
<v n="20">Hans trupper ringade in alla får och kreatur och drev dem framför sig, och de sa till David: "Allt detta ska du ha som en personlig belöning."</v>
<v n="21">När de kom fram till bäcken Besor och mötte de 200 som hade varit alltför utmattade för att gå vidare, hälsade David dem.</v>
<v n="22">Men några bland Davids män var avundsjuka och sa: "De gick inte med oss, så de ska inte ha något av bytet. Ge dem bara tillbaka hustrur och barn och låt dem gå."</v>
<v n="23">Men David sa: "Nej, mina bröder! Herren har bevarat oss och hjälpt oss att besegra fienden. Det är Herren som har gett oss allt tillbaka.</v>
<v n="24">Tror ni någon kommer att lyssna till er, när ni talar på det sättet? Vi delar med varandra, och vi delar lika mellan dem som går till striden och dem som stannar kvar för att vakta utrustningen."</v>
<v n="25">David stiftade i och med detta en lag för hela Israel, och den lagen gäller än i dag.</v>
<v n="26">När David kom fram till Siklag översände han en del av bytet till de styrande i Juda med beskedet: "Det här är en gåva till er, som vi har tagit från Herrens fiender."</v>
<v n="27" t="31">Gåvorna sändes till styresmännen på de platser och orter, där David och hans män hade bott under sina vandringar: Betel, södra Ramot, Jattir, Aroer, Sifamot, Estemoa, Rakal, jerameeliternas städer, kaineernas städer, Horma, Bor-Asan, Atak, Hebron och flera andra platser.</v>
</c>
<c n="31">
<v n="1">Under tiden hade filisteerna börjat att strida mot Israel. Israeliterna flydde, och många föll på Gilboas berg.</v>
<v n="2">Filisteerna omringade Saul och dödade hans söner Jonatan, Abinadab och Malki-Sua.</v>
<v n="3" t="4">Sedan anföll bågskyttarna Saul och sårade honom svårt. Då sa han till sin vapendragare: "Döda mig med ditt svärd innan dessa hedningar tar mig till fånga och torterar mig."Men hans vapendragare vågade inte, så Saul tog sitt eget svärd och kastade sig mot det.</v>
<v n="5">När hans vapendragare såg att han var död, kastade han sig också på sitt svärd och dog med honom.</v>
<v n="6">Saul och hans tre söner, hans vapendragare och alla hans män mötte döden tillsammans den dagen.</v>
<v n="7">När israeliterna på andra sidan dalen och bortom Jordan hörde att deras armé hade flytt och att Saul och hans söner var döda, övergav de sina städer, och filisteerna kom och intog dem.</v>
<v n="8">När filisteerna nästa dag gick ut för att plundra de döda, hittade de Saul och hans tre söner på berget Gilboa.</v>
<v n="9">De högg huvudet av Saul, tog hans rustning och sände bud om hans död till alla avgudatempel för att alla skulle få del av de goda nyheterna.</v>
<v n="10">Sauls rustning lades i Astartes tempel, och hans kropp fäste man upp på Bet-Sans mur.</v>
<v n="11">Men när folket i Jabes i Gilead hörde vad filisteerna hade gjort,</v>
<v n="12">gick alla deras stridsdugliga män nattetid till Bet-San. Där tog de ner Sauls och hans söners kroppar från muren och förde dem till Jabes, där man brände dem.</v>
<v n="13">Sedan begravde man deras ben under ekträdet vid Jabes och fastade i sju dagar.</v>
</c>
</b>
<b n="2 Samuelsbokem">
<c n="1">
<v n="1" t="2">När Saul hade dött återvände David till Siklag efter segern över amalekiterna. Han stannade där i två dagar. Den tredje dagen kom en man från Sauls läger med kläderna sönderrivna och jord på huvudet som tecken på sorg. Han föll ner inför David i djup vördnad.</v>
<v n="3">"Var kommer du ifrån?" frågade David."Från Israels armé", svarade mannen.</v>
<v n="4">"Vad har hänt?" frågade David. "Berätta!"Mannen svarade: "Hela vår armé flydde. Tusentals män ligger döda och skadade på fälten, och Saul och hans son Jonatan är döda."</v>
<v n="5">"Hur kan du vara så säker på det?"</v>
<v n="6">"Jag råkade vara på berget Gilboa. Där såg jag Saul vila sig mot sitt spjut medan fiendens vagnar närmade sig honom.</v>
<v n="7">När han såg mig, bad han mig komma fram till honom.</v>
<v n="8">'Vem är du?' frågade han mig.'En amalekit', svarade jag.</v>
<v n="9">'Kom och befria mig från mina plågor', tiggde han, 'för jag har inte långt kvar ändå.'</v>
<v n="10">Då dödade jag honom, för jag visste att han inte skulle kunna överleva. Sedan tog jag hans krona och hans armband för att överlämna till dig, herre."</v>
<v n="11">När David och hans män hörde de dåliga nyheterna slet de sönder sina kläder i sorg.</v>
<v n="12">De fastade, grät och sörjde hela dagen över Saul och hans son Jonatan och över Herrens folk och över Israels soldater, som alla hade dött den dagen.</v>
<v n="13">Sedan frågade David den unge mannen som hade kommit med nyheterna: "Var kommer du ifrån?"Han svarade: "Jag är en amalekit, och lever här som en främling."</v>
<v n="14">"Hur vågade du lyfta din hand mot Guds utvalde kung?" frågade David.</v>
<v n="15">Han kallade på en av sina soldater och sa: "Döda honom!" Soldaten gjorde som David befallt och amalekiten föll ner död.</v>
<v n="16">"Du får skylla dig själv", hade David sagt till honom, "för du har ju erkänt att du dödade Guds smorde kung."</v>
<v n="17" t="18">Sedan sjöng David en sorgesång över Saul och Jonatan, och efteråt befallde han att folket i Israel skulle lära sig sången. Den upptecknades i "Den redliges bok".</v>
<v n="19">O Israel, din stolthet och glädje ligger slagen på höjderna.Mäktiga hjältar har fallit.</v>
<v n="20">Låt inte filisteerna veta, avslöja inget i Gat och Askelon,för att inte alla där ska skratta av skadeglädje.</v>
<v n="21">Du Gilboa berg, jag önskar dig varken dagg eller regn,eller skördar på dina sluttningar.Där har den mäktige Saul dött, hans sköld är ej längre smord med olja.</v>
<v n="22">Varken Jonatans båge eller Sauls svärd återvände otillfredsställda från slagfältets blod och kampen med mäktiga fiender.</v>
<v n="23">Saul och Jonatan, så älskade och ärade i livet, tillsammans även i döden.</v>
<v n="24">Israels döttrar, gråt över Saul, som klädde er så vackert i scharlakan och guld.</v>
<v n="25">Mäktiga hjältar har fallit i striden.Jonatan ligger slagen på stridsfältet.</v>
<v n="26">Jag sörjer dig, Jonatan, min bror! Du var mig så kär.Din broderskärlek och vänskap var mer för mig än kvinnors kärlek.</v>
<v n="27">De mäktiga har fallit, och vapnen är krossade.</v>
</c>
<c n="2">
<v n="1">Efter en tid frågade David Herren: "Ska jag flytta tillbaka till Juda?"Och Herren svarade: "Ja!Till vilken stad ska jag flytta?" Herren svarade: "Till Hebron."</v>
<v n="2">David flyttade då dit med sina båda hustrur, Ahinoam från Jisreel och Abigail, Nabals änka från Karmel.</v>
<v n="3">Han tog också med sig sina män och deras familjer dit.</v>
<v n="4">Styresmännen i Juda kom till Hebron. De smorde David med olja och krönte honom till kung över hela Juda.När David hörde att männen i Jabes i Gilead hade begravt Saul,</v>
<v n="5">skickade han dem detta budskap: "Herren ska välsigna er för den heder ni visat mot er kung.</v>
<v n="6">Herren ska vara trofast mot er och belöna er, och det ska jag också göra därför att ni handlat som ni gjort.</v>
<v n="7">Fortsätt att vara starka och modiga. Saul är död, men Juda har smort mig till er kung."</v>
<v n="8">Men Abner, Ners son och Sauls befälhavare, hade gått till Mahanaim för att kröna Sauls son Is-Boset till kung.</v>
<v n="9">Is-Boset blev kung över Gilead, Asur, Jisreel, Efraim, Benjamins stam och resten av Israel.</v>
<v n="10" t="11">Han var fyrtio år gammal när han blev kung, och han regerade i Mahanaim i två år.</v>
<v n="12">En dag ledde Abner några av Is-Bosets trupper från Mahanaim till Gibeon.</v>
<v n="13">Joab, Serujas son, ledde Davids trupper, och de möttes vid Gibeons damm. Där slog de sig ner mitt emot varandra på var sin sida om dammen.</v>
<v n="14">Sedan föreslog Abner Joab: "Vi låter några av våra män mötas man mot man!"Joab gick med på det,</v>
<v n="15">och tolv män utvaldes från var sida till en strid på liv och död.</v>
<v n="16">Var och en grep sin motståndare i håret och stack sitt svärd i hans sida. Alla dog. Platsen har sedan dess kallats Svärdsåkern.</v>
<v n="17">De två arméerna började sedan att bekämpa varandra. Striden blev hård, men Abner och Israels män besegrades av Joab och Davids trupper.</v>
<v n="18">Joabs bröder Abisai och Asael var också med i striden. Asael kunde springa snabbt som en hjort,</v>
<v n="19">och han började förfölja Abner. Han stannade inte för något utan fortsatte med blicken hela tiden fäst vid Abner.</v>
<v n="20">Abner vände sig om och ropade: "Är det du, Asael?Ja, det är det", ropade Asael tillbaka.</v>
<v n="21">"Jaga någon annan, ta någon av de yngre! "skrek Abner.Men Asael fortsatte att förfölja honom.</v>
<v n="22">Då ropade Abner: "Ge dig iväg härifrån! Jag skulle aldrig kunna se din bror Joab i ögonen om jag var tvungen att döda dig!"</v>
<v n="23">Men Asael vägrade vända om, så Abner genomborrade honom med bakänden av sitt spjut. Det gick rakt igenom hans kropp och kom ut i ryggen. Asael föll till marken och dog omedelbart. Alla stannade upp när de passerade platsen där han låg.</v>
<v n="24">Nu började Joab och Abisai jaga Abner. Solen höll just på att gå ner när de kom till Ammakullen nära Gia, längs vägen till Gibeonöknen.</v>
<v n="25">Abners trupper från Benjamins stam grupperade sig på kullens topp,</v>
<v n="26">och Abner ropade ner till Joab: "Måste vi fortsätta att döda varandra i evighet? Hur länge ska du vänta innan du befaller dina män att sluta döda sina bröder?"</v>
<v n="27">Joab ropade tillbaka: "Jag svär vid Gud att om du inte hade sagt något skulle vi ha fortsatt ända till morgonen."</v>
<v n="28">Han blåste i sin trumpet, och hans män slutade jaga Israels trupper och striden upphörde.</v>
<v n="29">Den natten återvände Abner och hans män genom Hedmarken och över Jordanfloden, och de marscherade utan uppehåll ända till Mahanaim.</v>
<v n="30">Joab och hans män återvände också hem, och när de räknade styrkorna saknades bara nitton man, förutom Asael.</v>
<v n="31">Men själva hade de dödat trehundrasextio män från Benjamins stam som hade varit med Abner.</v>
<v n="32">Joab och hans män tog med sig Asaels kropp till Betlehem och begravde honom bredvid hans far. Sedan gick de hela natten och nådde fram till Hebron i gryningen.</v>
</c>
<c n="3">
<v n="1">Detta var början till det långa kriget mellan Sauls anhängare och Davids. Davids ställning blev allt starkare, medan motståndarnas inflytande avtog.</v>
<v n="2">David fick flera söner medan han bodde i Hebron. Den äldste hette Amnon, och Ahinoam från Jisreel var mor till honom.</v>
<v n="3">Hans andre son hette Kilab, och det var Abigail, änkan till Nabal från Karmel, som var hans mor. Den tredje sonen hette Absalom. Hans mor hette Maaka och hon var dotter till kung Gesur.</v>
<v n="4">Den fjärde sonen föddes av Haggit och hette Adonia. Abital födde Sefatja, och</v>
<v n="5">Egla födde Jitream.</v>
<v n="6">Allteftersom kriget fortsatte, stärkte Abner sin position bland Sauls efterföljare.</v>
<v n="7">Han utnyttjade sin ställning och låg med Rispa, en flicka som varit en av Sauls bihustrur. När Is-Boset anklagade Abner för detta,</v>
<v n="8">blev Abner rasande."Är jag en judisk hund som du kan behandla hur du vill?" skrek han. "Är detta min belöning? Efter allt vad jag har gjort för dig och för din far genom att inte förråda dig till David så anklagar du mig för en kvinnas skull?</v>
<v n="9" t="10">Gud får straffa mig om jag inte gör allt jag kan för att ta riket från dig, hela vägen från Dan till Beer-Seba, och ge det till David, precis som Herren har förutsagt."</v>
<v n="11">Is-Boset vågade inte säga ett ord till om saken. Han blev rädd för Abner.</v>
<v n="12">Då sände Abner budbärare till David för att föreslå en överenskommelse. Mot en viss belöning var Abner villig att överlämna hela Israel till David.</v>
<v n="13">David svarade: "Det ska väl kunna gå, men jag vill inte förhandla med dig om du inte tar med dig min hustru Mikal, Sauls dotter."</v>
<v n="14">David sände sedan följande besked till Is-Boset: "Ge mig tillbaka min hustru Mikal, som jag köpte för hundra döda filisteer."</v>
<v n="15">Då lät Is-Boset hämta henne från hennes man Paltiel,</v>
<v n="16">som gråtande följde henne ända till Bahurim. Där befallde Abner honom att återvända hem.</v>
<v n="17">Under tiden rådgjorde Abner med Israels ledare och påminde dem om att de under en lång tid hade velat få David till kung.</v>
<v n="18">Han sa till dem: "Nu är det dags, för Herren har sagt: 'Det är David som jag ska använda för att frälsa folket från filisteerna och alla andra fiender.'"</v>
<v n="19">Abner talade också med ledarna för Benjamins stam. Sedan gick han till Hebron och rapporterade för David om förhandlingarna med Benjamins och Israels folk.</v>
<v n="20">Tjugo män följde med honom dit, och David ordnade med en fest för dem.</v>
<v n="21">När Abner gick därifrån, lovade han David: "När jag kommer tillbaka, ska jag sammankalla hela Israels folk, och de kommer att välja dig till kung, som du så länge önskat. "Då garanterade David Abners säkerhet och lät honom återvända.</v>
<v n="22">Men strax efter det att Abner hade gått, kom Joab och några av Davids män tillbaka från en plundringsfärd, och de hade mycket byte med sig.</v>
<v n="23">Joab fick reda på att Abner just hade varit gäst hos kungen och återvänt oskadd.</v>
<v n="24" t="25">Han rusade in till kungen och ropade: "Vad har du gjort? Vad menar du med att låta honom komma undan? Du vet mycket väl att han kom för att spionera på oss och att han planerar att återvända och anfalla oss!"</v>
<v n="26">Utan att David visste något skickade Joab budbärare för att hinna upp Abner och be honom komma tillbaka. De hann ifatt honom vid Siras brunn, och han återvände med dem.</v>
<v n="27">När Abner kom till Hebron tog Joab honom åt sidan vid stadsporten, som om han ville tala med honom i enrum. Men i stället drog han fram en dolk och dödade honom för att hämnas sin bror Asael.</v>
<v n="28">När David hörde om detta, sa han: "Jag lovar inför Herren att jag och mitt folk är oskyldiga till detta brott mot Abner.</v>
<v n="29">Joab och hans familj är de skyldiga, och det ska alltid förekomma spetälska, handikapp, barnlöshet och olyckor i deras familj."</v>
<v n="30">Joab och hans bror Abisai dödade alltså Abner därför att han hade dödat deras bror Asael i slaget vid Gibeon.</v>
<v n="31">Sedan sa David till Joab och alla dem som var med honom: "Riv sönder era kläder. Ta på er sorgkläder och sörj över att Abner är död."Kung David följde också med ut till gravplatsen.</v>
<v n="32">De begravde Abner i Hebron, och kungen och allt folket grät och sörjde. Kungen sjöng en klagosång:</v>
<v n="33" t="34">"Varför måste Abner dö som en dåre?Dina händer var inte bundna, dina fötter inte i bojor.Du mördades, ett offer för sammansvärjning."Och allt folket grät än en gång för hans skull.</v>
<v n="35" t="36">Sedan kom man med mat till David, men han lovade Gud att han inte skulle äta något förrän solen gått ner. Detta gillade hans folk. Ja, allt David gjorde uppskattades av dem.</v>
<v n="37">Den dagen förstod hela folket, både Juda och Israel, att David inte på något sätt var skyldig till Abners död.</v>
<v n="38">David sa till sina män: "En stor ledare och en stor man i Israel har i dag fallit.</v>
<v n="39">Och även om jag är Guds utvalde kung, så kan jag inte göra något åt dessa söner till Seruja. Men Herren ska låta sin hämnd drabba dessa grymma människor för deras onda gärningar!"</v>
</c>
<c n="4">
<v n="1">När Sauls son Is-Boset hörde om Abners död i Hebron tappade han alldeles modet, och detsamma gällde hela hans folk, Israel.</v>
<v n="2" t="3">Två bröder, Baana och Rekab, var ledare för kung Is-Bosets plundringsstyrkor. De var söner till Rimmon, som kom från Beerot i Benjamins land. De räknas som benjaminiter men bor nu som främlingar i Gittaim.</v>
<v n="4">Jonatan, Sauls son, hade en son som var handikappad i fötterna. Han var fem år gammal när Saul och Jonatan dödades vid slaget i Jisreel. När nyheten om detta nådde huvudstaden hade barnets sköterska flytt med pojken, men hon hade fallit omkull och tappat honom så att han skadade fötterna.</v>
<v n="5">Rekab och Baana kom till kung Is-Bosets hus en dag medan han vilade sig.</v>
<v n="6" t="7">De gick in i det inre av huset, som om de kommit för att hämta en säck vete, men i stället smög de sig in i kungens sovrum där de mördade honom och högg av honom huvudet. De tog huvudet med sig och flydde hela natten genom öknen och undkom.</v>
<v n="8">I Hebron överlämnade de huvudet till David."Se här!" sa de. "Detta är Is-Bosets huvud! Han var son till din fiende Saul, som försökte döda dig. I dag har Herren gett dig hämnd över Saul och hela hans familj."</v>
<v n="9">Men David blev förtvivlad och svarade: "Jag svär vid Herren, som räddade mig från mina fiender,</v>
<v n="10">att jag dödade den man som talade om för mig att Saul var död och trodde sig komma med goda nyheter. Så belönade jag honom.</v>
<v n="11">Därför är det inte mer än rätt att jag gör på samma sätt med er som har dödat en oskyldig man i hans eget hus och till och med i hans egen säng. Ni ska utrotas från jorden.</v>
<v n="12">På Davids befallning dödade sedan hans män Baana och Rekab. Man högg av deras händer och fötter och hängde upp kropparna bredvid dammen i Hebron. Is-Bosets huvud begravdes i Abners grav i Hebron.</v>
</c>
<c n="5">
<v n="1">Nu kom representanter från alla Israels stammar till David i Hebron och försäkrade honom sin trohet."Vi är dina bröder och av samma kött och blod", sa de.</v>
<v n="2">"Redan medan Saul var kung var det du som anförde oss mot fienden. Herren har sagt att du ska vara en herde och ledare för hans folk Israel."</v>
<v n="3">Då ingick David ett förbund inför Herren med Israels ledare där i Hebron, och de krönte honom till kung över Israel.</v>
<v n="4" t="5">David var trettio år när han blev kung, och han regerade i fyrtio år. I Hebron hade han redan regerat över Juda i sju och ett halvt år. Han ledde Israel och Juda tillsammans under trettiotre år.</v>
<v n="6">David ledde nu sina trupper mot Jerusalem för att strida mot jebuseerna som bodde där."Du kommer aldrig in här", sa jebuseerna till honom. "Till och med blinda och lama kan driva bort dig härifrån!" De trodde nämligen att de var säkra.</v>
<v n="7">Men David och hans trupper besegrade dem och intog Sions fästning, som nu kallas Davids stad.</v>
<v n="8">När budskapet från stadens försvarare nådde David sa han till sina män: "Smyg er upp genom vattentunneln och in i staden och förgör dessa blinda och lama jebuseer." Detta är ursprunget till ordspråket: Blinda och lama får ej komma in i kungens hus!</v>
<v n="9">Sedan gjorde David Sions fästning till sitt högkvarter, och han kallade det Davids stad. Han lät bygga upp staden med utgångspunkt från de omgivande terrasserna och byggde vidare in mot stadens kärna.</v>
<v n="10">Och David blev allt mäktigare, för Herren, himlens Gud, var med honom.</v>
<v n="11">Kung Hiram i Tyrus skickade cederstockar och snickare och murare för att bygga ett palats åt David.</v>
<v n="12">David förstod nu att Herren hade gjort honom till kung och rikt välsignat hans kungarike för att visa sin godhet mot Israel, sitt utvalda folk.</v>
<v n="13">Efter det att David flyttat från Hebron till Jerusalem tog han sig ytterligare hustrur och bihustrur och fick många söner och döttrar.</v>
<v n="14" t="16">Dessa söner föddes åt honom i Jerusalem:Sammua, Sobab, Natan, Salomo, Jibhar, Elisua, Nefeg, Jafia, Elisama, Eljada och Elifelet.</v>
<v n="17">När filisteerna hörde att David hade krönts till Israels kung, försökte de att ta honom till fånga. Men David fick reda på att de var på väg och gick in i fästningen</v>
<v n="18">medan filisteerna närmade sig och spred ut sig i Refaimsdalen.</v>
<v n="19">Sedan frågade David Herren: "Ska jag gå ut och strida mot dem? Kommer du att låta mig besegra dem?"Herren svarade: "Ja, anfall dem, för jag ska låta dig segra!"</v>
<v n="20">Då gick David ut och stred mot dem vid Baal-Perasim och besegrade dem. "Herren har gjort det!" utropade han. "Han gick rakt igenom mina fiender och bröt ner dem som en rasande flod." Därför kallade han platsen 'Nerbruten'.</v>
<v n="21">David och hans trupper lade också beslag på många avgudar som hade lämnats kvar av filisteerna.</v>
<v n="22">Filisteerna återvände och spred än en gång ut sig i Refaimsdalen.</v>
<v n="23">När David frågade Herren vad han skulle göra, svarade han: "Anfall inte rakt framifrån. Gå runt dem och kom fram från det håll där mullbärsträden står!</v>
<v n="24">Anfall när du hör ett ljud som av marscherande fötter i trädens kronor! Det är tecknet på att Herren har berett väg för dig och att han kommer att förgöra dem."</v>
<v n="25">Då gjorde David som Herren hade sagt och dödade filisteer hela vägen från Geba till Geser.</v>
</c>
<c n="6">
<v n="1" t="2">Sedan samlade David trettio tusen utvalda män och ledde dem till Baal-Juda för att föra hem arken, som tillhörde himlens Herre, han som har sin tron ovanför keruberna.</v>
<v n="3">Arken placerades på en ny vagn och hämtades från Abinadabs hem på bergssluttningen, och Abinadabs söner Ussa och Ajo körde den nya vagnen.</v>
<v n="4">Ajo gick framför den,</v>
<v n="5">och David och de andra ledarna i Israel följde strax efter. De viftade glatt med grenar av cypresser och spelade på alla sorters musikinstrument för Herren: lyror, harpor, tamburiner, kastanjetter och cymbaler.</v>
<v n="6">Men när de kom till Nakons loge snubblade oxarna, och Ussa grep tag i arken för att stödja den.</v>
<v n="7">Då upptändes Guds vrede mot Ussa. Gud dödade honom där vid arken på grund av hans bristande respekt för den.</v>
<v n="8">Men David blev upprörd över vad Herren hade gjort och kallade platsen 'Vreden mot Ussa', och det kallas den än i dag.</v>
<v n="9">David var nu rädd för Herren och frågade: "Hur ska jag nu kunna föra hem arken?"</v>
<v n="10">Därför beslöt han sig för att inte ta arken till Davids stad utan bar den i stället till Obed-Edoms hus. (Obed-Edom kom från Gat.)</v>
<v n="11">Arken blev kvar hos honom i tre månader, och Herren välsignade Obed-Edom och hela hans familj.</v>
<v n="12">När David hörde hur välsignad Obed-Edom hade blivit på grund av arken, gick han dit och lät hämta den, och den fördes till Davids stad under stort jubel.</v>
<v n="13">När männen som bar arken hade gått sex steg, stannade de och offrade en tjur och en gödkalv.</v>
<v n="14" t="15">David, som var klädd i prästdräkt, jublade och dansade inför Herren av hela sin kraft, medan allt folket under dans, trumpetfanfarer och glada rop, förde hem Herrens ark.</v>
<v n="16">När processionen kom in i staden såg Mikal, Sauls dotter, hur kung David hoppade och dansade inför Herren, och hon fylldes av avsky mot honom.</v>
<v n="17">Arken ställdes inne i ett tält, som David hade gjort i ordning. Han offrade också brännoffer och tackoffer till Herren.</v>
<v n="18">Sedan välsignade han folket i Herrens namn,</v>
<v n="19">och alla, både män och kvinnor, fick ett bröd, en russinkaka och en dadelkaka med sig hem.</v>
<v n="20">När det hela var över och alla hade gått, återvände David för att välsigna sin familj.Men Mikal kom ut och mötte honom och sa föraktfullt: "Så förtjusande Israels kung var i dag! Han blottade sig för flickorna på gatan precis som vilken lösaktig typ som helst!"</v>
<v n="21">David svarade: "Jag dansade inför Herren, som utvalde mig i stället för din far och hans familj och tillsatte mig som ledare för hans folk Israel! Om du tycker att jag bär mig ovärdigt åt så är det för att jag vill visa min glädje i Herren!</v>
<v n="22">Jag är villig att för Herrens skull bete mig som en dåre, till och med om det är förödmjukande för mig själv. Jag kommer ändå att bli respekterad av de flickor som du talade om!"</v>
<v n="23">Mikal blev barnlös till sin död.</v>
</c>
<c n="7">
<v n="1">När Herren slutligen gav landet fred, och Israel inte längre var inblandat i krig med de omgivande länderna,</v>
<v n="2">sa David till profeten Natan: "Här bor jag i detta underbara palats av cederträ, medan Guds ark får stå ute i ett tält!"</v>
<v n="3">"Gör då vad du har tänkt göra", svarade Natan, "för Herren är med dig."</v>
<v n="4">Men den natten sa Herren till Natan:</v>
<v n="5">"Säg till min tjänare David att inte bygga ett hus åt mig!</v>
<v n="6">Jag har aldrig haft ett hus. Mitt hem har varit ett tält som har flyttats från plats till plats ända sedan jag förde Israel ut ur Egypten.</v>
<v n="7">Och jag har heller aldrig klagat för Israels ledare, dessa herdar för mitt folk, och frågat: 'Varför har ni inte byggt mig ett vackert tempel av cederträ?'</v>
<v n="8">Gå nu och ge detta budskap till David från himlens Herre: 'Jag utvalde dig till att vara ledare för mitt folk Israel redan när du var en herde och vaktade får ute på ängarna.</v>
<v n="9">Jag har varit med dig vart du än gått, och jag har slagit ner dina fiender framför dig. Nu ska jag göra ditt namn ännu större, så att det kommer att bli ärat över hela jorden!</v>
<v n="10" t="11">Jag har utvalt ett hemland för mitt folk, ett land som de aldrig ska flytta ifrån. Det ska vara deras eget land, där hednafolken inte kommer att plåga dem, som de gjorde när jag tillsatte domare över mitt folk, och du ska få vila från dina fiender.I kommande generationer ska dina ättlingar regera detta land.</v>
<v n="12">Efter dig ska jag sätta en av dina söner på tronen, och jag ska göra hans rike starkt.</v>
<v n="13">Han är den som ska bygga ett tempel åt mig, och jag ska bevara hans rike i evighet.</v>
<v n="14">Jag ska vara hans far och han ska vara min son, och om han syndar ska jag använda andra folk för att straffa honom,</v>
<v n="15">men min kärlek och godhet ska inte vika från honom, som den vek från din företrädare Saul.</v>
<v n="16">Ja, din familj ska regera mitt rike i evighet.'"</v>
<v n="17">Natan gick tillbaka till David och berättade allt som Herren hade sagt.</v>
<v n="18">David gick då in i Herrens tält och satte sig där inför Herren och bad: "Herre, vem är jag och min familj att du har fört oss så långt?</v>
<v n="19">Och nu talar du om att ge mig ett evigt rike förutom allt annat jag fått! Är detta verkligen din väg?</v>
<v n="20">Vad mer kan jag säga? Du vet ju hur jag har det!</v>
<v n="21">Du gör allt detta bara för att du lovat det, och därför att du vill det!</v>
<v n="22">Herre, du är stor och mäktig, och din like finns inte, det vet vi.</v>
<v n="23">Vilket annat folk på hela jorden har fått sådana välsignelser som ditt folk Israel? Du har räddat det för att ge ditt namn ära. Du har gjort stora under och befriat Israel från Egypten och dess gudar.</v>
<v n="24">Du utvalde Israel till ditt folk i evighet, och du blev vår Gud.</v>
<v n="25">Och nu, Herre Gud, gör som du har lovat med mig och min familj.</v>
<v n="26">Du ska äras i evighet, när du har upprättat Israel som ditt folk och när du har upprättat min släkt inför dig.</v>
<v n="27">Du har uppenbarat för mig, du himlens Gud, Israels Gud, att du ska bygga ett hus åt mig. Det är därför som jag vågar be denna bön,</v>
<v n="28">för du är verkligen Gud, dina ord är sanning och du har lovat mig dessa goda ting.</v>
<v n="29">Gör därför som du har lovat. Välsigna mig och min familj i evighet! Vi ska alltid regera inför dig, för du, Herre Gud, har lovat det."</v>
</c>
<c n="8">
<v n="1">Efter detta besegrade David filisteerna, kuvade dem och intog deras största stad, som hette Gat.</v>
<v n="2">Han besegrade också moabiterna. Vilka av de överlevande som skulle skonas bestämdes genom att de först fick lägga sig ner i rader, sida vid sida. Med ett måttband mätte han sedan upp två längder i raden, som dödades, men var tredje längd fick leva och bli Davids undersåtar. De tvingades också att betala skatt.</v>
<v n="3">Han besegrade också kung Hadadeser, Rehobs son, från Soba i en strid vid floden Eufrat, där Hadadeser hade försökt att återta kontrollen över sitt välde.</v>
<v n="4">David tog 1.000 stridsvagnar med 7.000 tillhörande soldater i byte och dessutom tjugo tusen man fotfolk. Han lät skära av hälsenorna på alla hästar utom på ett hundratal.</v>
<v n="5">Han dödade också tjugotvå tusen arameer från Damaskus, när de kom för att hjälpa Hadadeser.</v>
<v n="6">David förlade flera armégarnisoner till Damaskus, och arameerna blev Davids undersåtar och betalade skatt till honom. Herren gav David framgång vart han än vände sig.</v>
<v n="7">Till Jerusalem tog David med sig de guldsköldar som tillhört kung Hadadesers officerare,</v>
<v n="8">och han förde också med sig mycket koppar från Hadadesers städer Beta och Berotai.</v>
<v n="9">När kung Toi från Hamat hörde om Davids seger över Hadadeser</v>
<v n="10">sände han sin son Joram att gratulera honom, för Hadadeser och Toi var fiender. David fick gåvor av silver, guld och koppar.</v>
<v n="11" t="12">David invigde allt detta åt Herren tillsammans med allt det silver och guld som han hade tagit i Edom och Moab och från ammoniter, filisteer och amalekiter.</v>
<v n="13">David blev också känd för att ha besegrat och dödat arton tusen edomiter i Saltdalen.</v>
<v n="14">Han placerade styrkor i Edom och tvingade folket att betala skatt till Israel. Herren gav David seger var han än drog fram.</v>
<v n="15">David regerade över hela Israel, och gjorde mot folket det som var rätt och riktigt.</v>
<v n="16">Generalen över Davids armé hette Joab, Serujas son, och hans statssekreterare hette Josafat, Ahiluds son.</v>
<v n="17">Sadok, Ahitubs son, och Ahimelek, Ebjatars son, var präster, och Seraja var kungens privatsekreterare.</v>
<v n="18">Benaja, Jojadas son, var befälhavare över livvakten, och Davids söner var kungliga rådgivare.</v>
</c>
<c n="9">
<v n="1">En dag undrade David om någon ur Sauls familj fortfarande levde. I så fall ville han göra något gott mot denne, eftersom han hade lovat Jonatan detta.</v>
<v n="2">Då fick han höra talas om Siba, som hade tjänat Saul, och han sände genast bud efter honom."Är du Siba?" frågade kungen."Till er tjänst", svarade han.</v>
<v n="3">Kungen frågade då: "Finns det någon ur Sauls familj i livet som jag på något sätt kan glädja och visa Guds godhet?Ja", svarade Siba. "Jonatans halte son lever fortfarande."</v>
<v n="4">"Var finns han?" frågade kungen."I Lo-Debar, i Makirs hus, han som är son till Ammiel", svarade Siba.</v>
<v n="5" t="6">Kung David lät hämta Mefiboset, Jonatans son och Sauls sonson från Lo-Debar. När Mefiboset ställdes inför kungen var han rädd, och han hälsade på kungen i stor ödmjukhet och bugade sig djupt inför honom.</v>
<v n="7">Men David sa: "Var inte rädd! Jag har bett dig komma hit, så att jag kan göra något för dig, eftersom jag gett ett löfte till din far Jonatan. Du ska få tillbaka allt det land som tillhörde din farfar Saul, och du ska bo här med mig i palatset!"</v>
<v n="8">Mefiboset bugade sig djupt och utropade: "Men hur kan det vara möjligt att min kung skulle lägga märke till mig, så obetydlig som jag är?"</v>
<v n="9">Kungen sände efter Sauls tjänare Siba och sa till honom: "Jag har gett din husbondes sonson allt som tillhörde Saul och hans familj.</v>
<v n="10" t="11">Du och dina söner och tjänare ska bruka landet åt honom, så att han får mat till sin familj, men själv ska han bo här hos mig."Siba, som hade femton söner och tjugo tjänare, svarade: "Jag ska i allt göra som du har sagt."Från den dagen åt Mefiboset vid kung Davids bord, som en av hans söner.</v>
<v n="12">Mefiboset hade en liten son, som hette Mika. Hela Sibas familj blev Mefibosets tjänare.</v>
<v n="13">Själv flyttade han till Jerusalem för att bo i palatset. Detta var den man som var handikappad i båda sina fötter.</v>
</c>
<c n="10">
<v n="1">En tid därefter dog Ammons kung, och hans son Hanun efterträdde honom.</v>
<v n="2">"Jag ska visa vänskap mot honom", sa David. "Det gjorde alltid hans far mot mig." David sände en delegation till Hanun för att visa sympati och hedra hans far.</v>
<v n="3">Men Hanuns officerare sa till sin kung: "Dessa män är inte här för att hedra din far! David har skickat dem för att spionera på staden innan de anfaller den!"</v>
<v n="4">Då rakade Hanun av Davids män hälften av deras skägg, skar av deras kläder vid höfterna och lät dem gå hem halvnakna.</v>
<v n="5">När David fick höra vad som hade hänt, bad han dem stanna i Jeriko tills skägget hade växt ut igen. De kände sig mycket förödmjukade av Hanuns behandling.</v>
<v n="6">När folket i Ammon förstod hur allvarligt de hade förargat kung David, sände de efter förstärkningar och lejde tjugo tusen arameiska män från Rehob och Soba. Kungen i Maaka ställde upp med tusen man och tolv tusen kom från Tob.</v>
<v n="7" t="8">När David hörde dessa rapporter, gav han order till Joab att anfalla dem med hela sin armé. Ammoniterna ställde upp utanför staden och försvarade den och dess portar själva, medan arameerna från Rehob och Soba och männen från Maaka och Tob grupperade sig i det öppna landskapet.</v>
<v n="9">När Joab insåg att han skulle bli tvungen att slåss på två fronter, valde han ut de bästa soldaterna i armén, tog själv befälet över dem och drog ut mot arameerna.</v>
<v n="10">Resten av armén anföll staden under hans bror Abisais befäl.</v>
<v n="11">"Lyssna nu", sa Joab. "Om jag behöver förstärkning så kommer ni och hjälper mig, och om ammoniterna är för starka så kommer jag och hjälper er.</v>
<v n="12">Nu ska vi kämpa! I dag får vi visa att vi är riktiga män som kan kämpa för Herrens folk och hans städer. Låt Guds vilja få ske!"</v>
<v n="13">När Joab och hans män gick till anfall flydde arameerna hals över huvud,</v>
<v n="14">och när ammoniterna såg det blev de rädda för Abisai och flydde in i sin stad. Joab kunde återvända till Jerusalem med armén.</v>
<v n="15" t="16">Arameerna insåg nu att de inte hade någon möjlighet att besegra Israel och grupperade därför om sig. Hadadeser sände ytterligare trupper från andra sidan floden Eufrat som förstärkning. De kom till Helam under befäl av Sobak, som var överbefälhavare över alla Hadadesers trupper.</v>
<v n="17">När David hörde vad som höll på att hända, tog han personligen befälet över Israels armé och tågade till Helam. Där anföll arameerna,</v>
<v n="18">och de fick fly för israeliterna än en gång och lämnade manskapet på 700 vagnar döda på fälten, tillsammans med 40.000 fotsoldater. General Sobak stupade också.</v>
<v n="19">När Hadadesers allierade såg att de var besegrade kapitulerade de, gav sig åt David och blev hans undersåtar.Från den dagen aktade sig arameerna för att hjälpa ammoniterna.</v>
</c>
<c n="11">
<v n="1">Följande år på våren, som var den tid då krigen brukade bryta ut, skickade David Joab och Israels armé för att förgöra ammoniterna. De slog dem i strid och belägrade staden Rabba, men David stannade i Jerusalem.</v>
<v n="2">En kväll när han inte kunde somna, gick han ut på palatsets tak. Därifrån såg han en ovanligt vacker kvinna, som just tog sitt kvällsbad.</v>
<v n="3">Han sände en tjänare för att ta reda på vem hon var och fick veta att hon hette Bat-Seba, dotter till Eliam och hustru till Uria.</v>
<v n="4">Då sände David bud efter henne. Hon kom, och han låg med henne. Sedan återvände hon hem. (Hon hade vid detta tillfälle just gått igenom reningsceremonierna efter sin menstruation.)</v>
<v n="5">När hon senare upptäckte att hon var med barn, meddelade hon David detta.</v>
<v n="6">Då sände David bud till Joab: "Skicka hem hetiten Uria."</v>
<v n="7">När Uria kom, frågade David hur Joab och armén i övrigt klarade sig och hur det gick i kriget.</v>
<v n="8">Sedan sa han till honom att gå hem till sin fru och vila sig. David sände mat från sitt eget bord till Urias hus.</v>
<v n="9">Men Uria gick inte hem. Han stannade den natten vid palatsets port och sov tillsammans med de andra tjänarna.</v>
<v n="10">När David fick reda på detta, skickade han efter Uria och sa till honom: "Vad är det med dig? Varför gick du inte hem till din fru i går kväll, när du hade varit borta så länge?"</v>
<v n="11">Uria svarade: "Arken och armén och generalen och hans officerare befinner sig ute på de öppna fälten. När de nu har slagit läger där ute, skulle då jag gå hem för att äta och dricka och ligga med min fru? Jag svär att jag aldrig skulle göra något sådant."</v>
<v n="12">"Det kanske är riktigt", sa David till honom, "men stanna här i kväll. I morgon kan du återvända till armén."Då stannade Uria i palatset,</v>
<v n="13">och David bjöd honom till sitt bord och fick honom drucken. Men Uria gick inte hem den kvällen heller utan sov än en gång vid palatsets port.</v>
<v n="14">Nästa morgon skrev David ett brev till Joab som han gav till Uria.</v>
<v n="15">Brevet innehöll en befallning till Joab att placera Uria längst fram i ledet, där striden stod som hetast och att sedan snabbt dra tillbaka trupperna och lämna honom där för att dödas!</v>
<v n="16">Då beordrade Joab Uria till en plats nära den belägrade staden, där han visste att fiendens bästa män stred.</v>
<v n="17">Där dödades Uria tillsammans med flera andra israelitiska soldater.</v>
<v n="18">När Joab skickade sin rapport till David,</v>
<v n="19" t="21">sa han till sin budbärare: "Om kungen blir vred och frågar: 'Varför gick trupperna så nära staden? Och varför utsatte de sig för bågskyttarnas pilar från muren, och risken av att träffas av stenar som vältes ner? Det var ju det som hände med Abimelek vid Tebas när han blev dödad av en kvinna som kastade en kvarnsten på honom.' Då ska ni svara: 'Din tjänare Uria blev också dödad.'"</v>
<v n="22">Budbäraren kom till Jerusalem och rapporterade till David:</v>
<v n="23">"Fienden kom ut mot oss. Vi jagade dem tillbaka till stadsportarna,</v>
<v n="24">men männen på muren anföll oss, och några av våra män dödades, och hetiten Uria är också död."</v>
<v n="25">"Säg till Joab att han inte ska tappa modet", svarade David. "Svärdet dödar den ene såväl som den andre! Kämpa hårdare nästa gång och besegra staden! Säg till honom att han kommer att lyckas."</v>
<v n="26">När Bat-Seba hörde att hennes man hade dött, sörjde hon honom.</v>
<v n="27">Men när sorgetiden var över, skickade David efter henne och förde henne till palatset, och hon blev en av hans hustrur och hon födde honom en son, men Herren var mycket missnöjd med David och det han hade gjort.</v>
</c>
<c n="12">
<v n="1" t="2">Herren sände profeten Natan till David, och Natan berättade:"Två män bodde i samma stad. En var mycket rik och ägde många fårhjordar och mycket getter.</v>
<v n="3">Den andre var mycket fattig och ägde inget annat än ett litet lamm, som han hade lyckats köpa. Lammet växte upp bland barnen i familjen. Han matade det från sin egen tallrik, lät det dricka ur sin egen mugg och bar det i sina armar som om det varit hans egen lilla dotter.</v>
<v n="4">Nu kom det en gäst till den rike mannens hem, men i stället för att slakta ett lamm från sina egna hjordar till middag åt gästen, tog han den fattige mannens lamm och lagade till det."</v>
<v n="5">David blev rasande och skrek: "Jag svär vid den levande Guden, att en man som gör något sådant borde dödas.</v>
<v n="6">Han borde få betala tillbaka fyra lamm till den fattige mannen i stället för det han stal och för sin brist på barmhärtighet."</v>
<v n="7">Då sa Natan till David: "Du är den rike mannen! Herren, Israels Gud, säger: 'Jag gjorde dig till kung över Israel och räddade dig från Sauls makt.</v>
<v n="8">Jag gav dig hans palats och hans hustrur, och jag gav dig hela Israel och Juda. Om det inte hade varit tillräckligt, så skulle jag ha gett dig ännu mycket mer.</v>
<v n="9">Varför har du då föraktat Guds lagar och gjort något så ont? Du har mördat Uria och tagit hans hustru! Du lät ammoniterna döda honom!</v>
<v n="10">Från och med nu ska ett hotande svärd alltid hänga över din familj. Genom att ta Urias hustru har du visat brist på respekt för mig.</v>
<v n="11">För den här sakens skull ska jag se till att din egen familj blir din olycka. Ja, jag ska överlämna dina hustrur åt en annan man, en som står dig nära, och han kommer att ligga med dem mitt på ljusa dagen.</v>
<v n="12">Du gjorde det i hemlighet, men jag ska göra det öppet mot dig, och inför hela Israel.'"</v>
<v n="13">"Jag har syndat mot Herren", bekände då David för Natan.Natan svarade: "Ja, men Herren har förlåtit dig, och du behöver inte dö för denna synd.</v>
<v n="14">Men du har gett Herrens fiender många tillfällen att förakta och häda honom, och därför kommer ditt barn att dö."</v>
<v n="15">Efter det att Natan återvänt hem såg Herren till att Bat-Sebas barn blev sjukt.</v>
<v n="16">David tiggde då Herren om att han skulle skona barnet, och själv åt han inte utan låg om nätterna inför Herren på bara marken.</v>
<v n="17">Tjänarna i hans hushåll bad honom att stiga upp och äta tillsammans med dem, men han vägrade.</v>
<v n="18">Den sjunde dagen dog barnet, men Davids rådgivare var rädda för att tala om det för honom."Han var alldeles utom sig när pojken var sjuk", sa de. "Vad ska han nu ta sig till, när vi berättar att han har dött?"</v>
<v n="19">Men när David såg att de viskade till varandra, förstod han vad som hänt."Har barnet dött?" frågade han. "Ja", svarade de.</v>
<v n="20">Då reste sig David från marken, tvättade sig och bytte kläder och gick in i Herrens tält och tillbad. Sedan återvände han till palatset för att äta,</v>
<v n="21">och hans rådgivare blev förvånade:"Vi förstår oss inte på dig", sa de till honom. "Medan barnet fortfarande levde, grät du och vägrade att äta, men nu när barnet har dött, slutar du att sörja och äter som vanligt."</v>
<v n="22">David svarade: "Jag fastade och grät medan barnet levde, för jag tänkte: 'Vem vet, kanske kommer Herren att vara barmhärtig mot mig och låter pojken leva.'</v>
<v n="23">Men varför ska jag fasta nu när han är död? Kan jag någonsin få honom tillbaka? En dag ska jag gå till honom, men han kommer aldrig tillbaka till mig."</v>
<v n="24">David tröstade Bat-Seba. När han sedan låg med henne blev hon med barn igen, och hon födde en son som de kallade Salomo. Herren älskade det barnet</v>
<v n="25">och lät hälsa genom profeten Natan att han skulle kallas Jedidja, Herrens älskling.</v>
<v n="26" t="27">Under tiden hade Joab och den israelitiska armén lyckats inta Rabba, Ammons huvudstad, och Joab skickade detta meddelande till David: "Jag har intagit Rabbas vattenreservoar!</v>
<v n="28">Mönstra nu resten av armén och belägra och inta staden. Annars gör jag det och då får den bära mitt namn."</v>
<v n="29" t="30">Då mönstrade David hela sin armé och tågade mot Rabba. Han anföll och intog staden. Stora mängder byte fördes tillbaka till Jerusalem. David tog kronan från kungens huvud och satte den på sitt eget. Den var gjord i rent guld med infattade stenar och vägde trettiofem kilo.</v>
<v n="31">Han gjorde folket i staden till slavar och satte dem i arbete med sågar, yxor och tröskverk och att tillverka tegelsten. På samma sätt behandlade han invånarna i alla ammoniternas städer, innan han återvände med armén till Jerusalem.</v>
</c>
<c n="13">
<v n="1" t="2">Prins Absalom, Davids son, hade en vacker syster som hette Tamar. Prins Amnon, hennes halvbror, blev djupt förälskad i henne och plågades så av sin kärlek att han blev sjuk. Han fick aldrig tillfälle att tala med henne, för ogifta unga kvinnor och män hölls helt skilda åt.</v>
<v n="3">Men Amnon hade en mycket listig kusin och nära vän som hette Jonadab och var son till Davids bror Simea.</v>
<v n="4">En dag frågade Jonadab Amnon: "Vad är det med dig? Varför ser du så bedrövlig ut?Jag är kär i min halvsyster Tamar", avslöjade Amnon.</v>
<v n="5">Jonadab sa: "Så här ska du göra. Lägg dig och låtsas att du är sjuk. När din far kommer för att hälsa på dig, ska du be honom skicka efter Tamar för att laga till något gott åt dig. Säg till honom att du skulle må bättre om hon fick hjälpa dig."</v>
<v n="6">Amnon gjorde så, och när kungen kom för att hälsa på honom, bad Amnon honom att Tamar skulle få tillåtelse att komma till honom.</v>
<v n="7">David lovade honom det och meddelade Tamar: "Gå till din bror Amnon och laga till något åt honom."</v>
<v n="8">Hon gjorde så och gick in i hans sovrum, så att han kunde se henne knåda en deg. Sedan bakade hon ett speciellt slags bröd åt honom.</v>
<v n="9">Men när hon satte sig ner för att servera honom, vägrade han att äta!"Alla ska gå ut härifrån", sa han till tjänarna, och de lämnade rummet.</v>
<v n="10">Sedan sa han till Tamar: "Ta nu hit brödet igen till min säng och mata mig."Då hämtade Tamar brödet,</v>
<v n="11">och medan hon stod där framför honom, grep han tag i henne och bad: "Kom och ligg med mig, min älskade!"</v>
<v n="12">"Amnon!" ropade hon. "Bär dig inte åt som en dåre! Gör inte så här mot mig! Du vet att det är brottsligt här i Israel.</v>
<v n="13">Och vart ska jag i så fall gå med min skam? Man kommer att säga att du är en av de största dårarna i Israel. Nej, tala med kungen om det i stället, för han går nog med på att vi gifter oss."</v>
<v n="14">Men han ville inte lyssna, och eftersom han var den starkare lyckades han våldta henne.</v>
<v n="15">Plötsligt förvandlades hans kärlek till hat, och nu hatade han henne mer än han förut älskat henne."Ge dig iväg härifrån!" vrålade han till henne.</v>
<v n="16">"Nej, nej!" snyftade hon. "Om du kör ut mig nu, gör du ett större brott än det som du just har begått mot mig."Men han ville inte lyssna till henne,</v>
<v n="17" t="18">utan ropade på sin tjänare och befallde: "Kasta ut den där kvinnan, och lås dörren efter henne!" Tjänaren körde ut henne och reglade dörren.Tamar hade på sig en lång och rikt broderad klänning, som det på den tiden var sed att bära för de av kungens döttrar som var ogifta.</v>
<v n="19">Hon rev sönder klänningen och hällde aska på huvudet och grät hejdlöst när hon gick sin väg.</v>
<v n="20">Hennes bror Absalom kom då och frågade henne: "Är det så att Amnon våldtagit dig? Var inte så upprörd. Det är ingenting att oroa sig för, eftersom det i alla fall är inom familjen."Men Tamar levde sedan som en övergiven kvinna i sin bror Absaloms hus.</v>
<v n="21" t="24">När kung David hörde vad som hänt blev han oerhört arg. Absalom sa inte ett ord till Amnon trots att han hatade honom djupt på grund av övergreppet mot Tamar.Två år senare, när Absalom klippte sina får vid Baal-Hasor i Efraim, inbjöd han sin far och alla sina bröder att komma och fira detta tillfälle.</v>
<v n="25">Kungen svarade: "Nej, min son, om vi kommer allesammans, så skulle det bli för mycket för dig." Absalom bad honom igen, men fick åter ett nekande svar.</v>
<v n="26">"Om inte du kan komma själv, kan du kanske skicka min bror Amnon i stället?" föreslog Absalom."Varför just Amnon?" undrade kungen.</v>
<v n="27">Men Absalom var ivrig och stod på sig, tills kungen slutligen gav med sig och lät alla sina söner fara dit.</v>
<v n="28">Absalom sa till sina män: "Vänta tills Amnon blir full och döda honom sedan, när jag ger tecken! Var inte rädda! Jag är den som ger order här, och detta är en befallning. Visa att ni är modiga och gör som jag säger."</v>
<v n="29" t="30">De dödade Amnon som planerat. Alla hans bröder flydde sedan därifrån på sina mulor.Medan de var på väg tillbaka till Jerusalem, fick David höra ett rykte att Absalom skulle ha dödat alla sina bröder, och att ingen längre fanns i livet!</v>
<v n="31">Kungen for då upp, slet av sig manteln och kastade sig raklång på marken. Hans rådgivare rev sönder sina kläder i skräck och sorg.</v>
<v n="32" t="33">Men Jonadab, son till Davids bror Simea, sa: "Nej, alla har inte dödats! Det är bara Amnon! Absalom har planerat detta allt sedan Amnon förgrep sig på Tamar. Tro därför inte att alla dina söner är döda. Bara Amnon är död."</v>
<v n="34">Men Absalom flydde för att komma undan.Plötsligt fick en av vaktposterna på Jerusalems mur se en massa folk på vägen västerut komma nerför bergssluttningen.</v>
<v n="35">"Titta där!" sa Jonadab till kungen."Där kommer dina söner, precis som jag sa."</v>
<v n="36">Innan han slutat tala var de framme, och de grät och snyftade, och detsamma gjorde också kungen och hans tjänare.</v>
<v n="37" t="39">Absalom flydde till kung Talmai, Ammihurs son i Gesur, och stannade där i tre år. Men David, som under tiden kom över sin sorg, längtade efter Absalom och avstod från alla planer på att strida mot honom.</v>
</c>
<c n="14">
<v n="1">När general Joab förstod hur mycket kungen längtade efter att få träffa Absalom,</v>
<v n="2" t="3">skickade han efter en kvinna från Tekoa, som hade rykte om sig att vara mycket klok. Han såg till att hon fick träffa kungen och talade om för henne vad han ville att hon skulle framföra."Låtsas att du sörjer", sa han. "Sätt på dig sorgkläder och se ut som om du hade sörjt djupt under en längre tid."</v>
<v n="4">När kvinnan kom inför kungen, föll hon ner med ansiktet mot golvet och ropade: "Ers Majestät, ni måste hjälpa mig!"</v>
<v n="5" t="6">"Vad kan jag göra för dig?" frågade han."Jag är änka", svarade hon. "Mina två söner började slåss ute på åkern, och eftersom det inte fanns någon där som kunde skilja dem åt, blev den ene dödad.</v>
<v n="7">Nu kräver resten av familjen att jag ska överlämna min andre son till dem, så att de kan ta livet av honom för att han mördade sin bror. Men om jag gör det, har jag ingen son kvar, och min makes namn kommer att utplånas."</v>
<v n="8">"Låt mig ta hand om detta", svarade kungen. "Jag ska se till att ingen rör honom."</v>
<v n="9">"Tack, Ers Majestät", svarade hon. "Jag tar på mig ansvaret, om man kommer att kritisera er för detta."</v>
<v n="10">"Oroa dig inte över det," svarade kungen. "Om någon sätter sig emot det, kan du ta med honom till mig, och jag kan försäkra dig att han aldrig mer ska klaga!"</v>
<v n="11">Då sa kvinnan: "Lova inför Gud att ingen kommer att skada min son! Jag vill inte ha någon mer blodsutgjutelse.Jag lovar inför Gud," svarade han. "Inte ett hår på din sons huvud ska krökas!"</v>
<v n="12">"Låt mig då bara få be er om en enda sak till!" sa hon."Ja, gärna", sa han. "Tala ut! "</v>
<v n="13">"Varför gör ni inte lika mycket för alla bland Guds folk som ni har lovat att göra för mig?" frågade hon. "Ni har dömt er själv när ni lovat att hjälpa mig, för ni har vägrat att ta hem er egen utstötte son.</v>
<v n="14">Vi måste ju alla dö en gång. Våra liv är som vatten som hälls ut på marken - det kan inte samlas upp igen. Gud kommer att välsigna er med ett längre liv, om ni kan fundera ut ett sätt att hämta tillbaka er son från hans landsflykt.</v>
<v n="15" t="16">Men jag har kommit till er för att be er för min son, för jag och min son var hotade till livet, och jag sa för mig själv: 'Kanske kungen kan lyssna till mig och rädda oss undan dem som vill att vår familj ska dö ut.</v>
<v n="17">Det är bara kungens ord som kan ge oss frid.' Jag vet att ni är som ett sändebud från Gud och att ni kan skilja mellan gott och ont. Herren ska vara med er!"</v>
<v n="18">"Det är en sak jag vill veta", sa kungen."Vad är det, Ers Majestät?" undrade kvinnan.</v>
<v n="19">"Skickade Joab hit dig?" Kvinnan svarade: "Hur kan jag neka till det? Ja, Joab skickade hit mig och sa till mig vad jag skulle säga.</v>
<v n="20">Han gjorde det för att ni skulle se den här saken på ett nytt sätt. Men ni är lika vis som Guds budbärare och vet allt som händer."</v>
<v n="21">Då skickade kungen efter Joab och sa: "Jag ska göra som du vill. Gå och hämta tillbaka Absalom."</v>
<v n="22">Joab föll ner inför David och välsignade honom och sa: "Äntligen vet jag att du tycker om mig, för du har besvarat min bön!"</v>
<v n="23">Sedan gick Joab till Gesur och hämtade tillbaka Absalom till Jerusalem.</v>
<v n="24">"Låt honom gå till sin egen bostad", befallde kungen. "Han får aldrig komma hit. Jag vill inte se honom i ansiktet."</v>
<v n="25">Nu fanns det ingen i Israel som var så vacker och välväxt som Absalom, och ingen fick så mycket beröm som han.</v>
<v n="26">Han klippte sitt hår bara en gång om året när det blivit alltför tungt att gå omkring med. Det vägde då nästan två kilo.</v>
<v n="27">Han fick tre söner och en dotter som fick heta Tamar. Hon växte upp till en mycket vacker kvinna.</v>
<v n="28">När Absalom hade varit i Jerusalem i två år och ännu inte sett kungen,</v>
<v n="29">skickade han bud efter Joab för att be denne tala med kungen, men Joab ville inte komma. Absalom sände då bud efter honom än en gång, men han vägrade på nytt.</v>
<v n="30">Då sa Absalom till sina tjänare: "Joabs kornåker ligger bredvid min. Gå och sätt eld på den!" Då gjorde tjänarna som Absalom hade sagt,</v>
<v n="31">och snart kom Joab till Absalom och frågade: "Varför har du förstört min åker?"</v>
<v n="32">Absalom svarade: "Därför att jag ville be dig fråga kungen varför han förde mig tillbaka från Gesur, när han ändå inte tänker träffa mig. Jag kunde ju lika gärna ha bott kvar där. Nu vill jag träffa kungen, och om han anser mig skyldig till något, så får han väl avrätta mig."</v>
<v n="33">Joab berättade då för kungen vad Absalom hade sagt. Slutligen kallade David på Absalom. När han kom bugade han sig djupt inför kungen, och David kysste honom.</v>
</c>
<c n="15">
<v n="1">Så småningom skaffade sig Absalom en vagn och hästar till den och femtio män att springa framför honom.</v>
<v n="2">Han gick upp tidigt varje morgon och ställde sig vid vägen som ledde till stadsporten. När någon kom med ett problem till kungen, kallade Absalom på honom, frågade varifrån han kom och uttryckte sitt intresse för hans fall.</v>
<v n="3">Han kunde t ex säga: "Jag ser att du har rätt i det här fallet. Det är olyckligt att kungen inte har någon som kan ta sig tid att lyssna till detta.</v>
<v n="4">Jag skulle själv vilja vara domare. Då kunde den som har en anklagelse mot någon komma till mig, och jag skulle skipa rättvisa!"</v>
<v n="5">När någon kom fram och bugade sig för Absalom brukade han sträcka honom handen och ge honom en kyss.</v>
<v n="6">På så sätt vann han hela folkets hjärta.</v>
<v n="7" t="8">När fyra år hade gått sedan Absalom fann nåd hos kungen, sa Absalom till honom: "Låt mig få fara till Hebron, så att jag kan bära fram ett offer till Herren och på så sätt fullfölja ett löfte som jag gav honom när jag var i Gesur. Jag lovade att om han förde mig tillbaka till Jerusalem, skulle jag tillbe honom i Hebron."</v>
<v n="9">Kungen svarade honom: "Gå i frid och uppfyll ditt löfte!" Då for Absalom till Hebron.</v>
<v n="10">Han sände i hemlighet bud till varje del av Israel för att hetsa folket till uppror mot kungen och sa: "Så snart ni hör trumpetsignalen ska ni veta att Absalom har krönts till kung i Hebron."</v>
<v n="11">Absalom inbjöd tvåhundra män från Jerusalem att följa med, men de kände inte alls till hans avsikter.</v>
<v n="12">Medan han offrade slaktoffret, skickade han efter Ahitofel, en av Davids rådgivare, som bodde i Gilo. Ahitofel ställde sig på Absaloms sida, tillsammans med många andra. Detta gjorde att sammansvärjningen blev mycket stark.</v>
<v n="13">En budbärare kom så småningom till Jerusalem och sa till David: "Hela Israel har förenat sig med Absalom i ett uppror mot dig!"</v>
<v n="14">"Vi måste omedelbart fly, innan det är för sent!" konstaterade David. "Om vi hinner ut ur staden innan han kommer, kan både vi och Jerusalem räddas."</v>
<v n="15">"Vi står på din sida", svarade hans rådgivare. "Gör det som du tycker är bäst."</v>
<v n="16">Kungen och hans familj gav sig genast iväg. Han lämnade bara tio bihustrur kvar att sköta om palatset.</v>
<v n="17" t="18">David stannade en bit utanför staden och lät alla gå före honom, även de sex hundra filisteer som hade kommit med honom från Gat, och dessutom kereteerna och peleteerna.</v>
<v n="19" t="20">Plötsligt vände sig kungen till Ittai, kaptenen för de sex hundra männen från Gat, och sa till honom: "Vad gör du här egentligen? Gå tillbaka med dina män till Jerusalem, till din kung, för du är en gäst i Israel, en främling i fångenskap. Du har ju nyss kommit. Varför skulle jag tvinga dig att i dag vandra bort med oss, när jag inte ens vet vart det bär? Gå tillbaka och ta med dig dina trupper. Fortsätt att vara god och trofast!"</v>
<v n="21">Ittai svarade: "Jag svär vid Gud och vid mitt eget liv, att dit du går tänker jag gå, vad som än händer, och även om det gäller liv eller död."</v>
<v n="22">Då svarade David: "Kom då med oss!" Och Ittai och hans män med sina familjer fortsatte att stå på Davids sida.</v>
<v n="23">Det blev sorg överallt där kungen och hans följe drog förbi. De tog vägen genom Kidrondalen och ut på landsbygden.</v>
<v n="24">Ebjatar, Sadok och leviterna tog hand om Guds förbundsark. De satte ner den vid sidan av vägen och offrade, tills alla hade passerat.</v>
<v n="25" t="26">Sedan tog Sadok arken tillbaka till staden, som David befallt. Och David sa: "Om Herren vill kommer han att föra mig tillbaka, så att jag får se arken och Herrens tält igen. Men om han är färdig med mig, får han göra det han tycker blir bäst."</v>
<v n="27">Sedan sa kungen till Sadok: "Är inte du en profet? Detta är min plan. Gå lugnt tillbaka till staden och ta med dig din son Ahimaas och Ebjatar och hans son Jonatan.</v>
<v n="28">Jag tänker stanna vid Jordans vadställe i öknen och vänta tills jag får besked av dig. Jag vill veta vad som händer i Jerusalem, innan jag försvinner in i öknen."</v>
<v n="29">Sadok och Ebjatar bar då tillbaka Guds ark till staden och stannade där.</v>
<v n="30">David gick upp på vägen som ledde till Oljeberget, och han grät medan han gick. Han hade en slöja över huvudet och gick barfota som ett tecken på sin sorg. Och folket som var med honom täckte sina huvuden och grät medan de gick uppför berget.</v>
<v n="31">Och när någon berättade för honom att hans rådgivare Ahitofel stod på Absaloms sida, bad David: "Herre, låt Ahitofel ge Absalom dåraktiga råd!"</v>
<v n="32">När de nådde toppen av Oljeberget, där man brukade tillbe Herren, såg David att arkiten Husai väntade på honom med sönderrivna kläder och jord på huvudet.</v>
<v n="33" t="34">David sa till honom: "Om du följer med mig, kommer du bara att bli till besvär för mig. Återvänd till Jerusalem och säg till Absalom: 'Jag kan bli din rådgivare precis som jag var det åt din far.' Sedan kan du hjälpa mig genom att motarbeta Ahitofel.</v>
<v n="35" t="36">Prästerna Sadok och Ebjatar är där, och de står på vår sida. Berätta för dem vad du hör i palatset, så kommer de att skicka sina söner Ahimaas och Jonatan för att leta rätt på mig, och berätta för mig vad som står på."</v>
<v n="37">Davids vän Husai återvände då till Jerusalem och kom dit samtidigt som Absalom anlände.</v>
</c>
<c n="16">
<v n="1">David hade just hunnit bortom kullens topp, där Siba, den ansvarige tjänaren över Mefibofets hus, stod och väntade på honom. Han ledde ett antal åsnor lastade med tvåhundra brödkakor, hundra russinkakor, hundra fruktkakor och en skinnsäck med vin.</v>
<v n="2">Kungen frågade: "Vem ska ha allt detta?"Siba svarade: "Åsnorna är åt ditt folk att rida på, brödet och fruktkakorna åt dina män som proviant, och vinet är till för dem som blir utmattade av ökenvandringen."</v>
<v n="3">"Men var är Mefiboset?" frågade kungen."Han stannade i Jerusalem," svarade Siba. "Han tänker nog bli kung och få tillbaka sin far Sauls rike."</v>
<v n="4">Då sa kungen: "Om det är på det sättet, så får du överta allt han äger.Då ska jag tacka dig av hela mitt hjärta", svarade Siba.</v>
<v n="5">När David och hans sällskap gick förbi Bahurim, kom en man ut från byn och förbannade dem. Han hette Simei, son till Gera och släkt med Saul.</v>
<v n="6">Han kastade sten på kungen och hans officerare, trots att de på alla sidor var omgivna av soldater.</v>
<v n="7" t="8">"Ge dig iväg härifrån, din mördare och skurk!" ropade han till David. "Herren ska hämnas på dig, för att du mördade kung Saul och hans familj. Du stal hans tron, och nu har Herren gett den till din son Absalom. Äntligen får du smaka lite av din egen medicin, din mördare!"</v>
<v n="9">"Varför ska en sådan få förbanna Ers Majestät?" frågade Abisai. "Ska jag hugga huvudet av honom?"</v>
<v n="10">"Nej", sa kungen. "Lägg dig inte i det här! Om Herren har sagt till honom att förbanna mig, varför ska jag då hindra honom?</v>
<v n="11">Min egen son försöker ju döda mig, så varför ska vi bry oss om en benjaminit som bara förbannar mig? Lämna honom ifred, för utan tvivel har Herren sagt till honom att göra detta!</v>
<v n="12">Och kanske kommer Herren att se till min situation, och då kommer han att välsigna mig i stället för att förbanna.</v>
<v n="13">David och hans män fortsatte framåt medan Simei höll jämna steg med dem vid sidan om vägen. Han förbannade dem och kastade sten och jord på David.</v>
<v n="14">När kungen och hans sällskap nådde sitt mål var de mycket trötta och stannade för att vila ut.</v>
<v n="15">Under tiden hade Absalom och hans män kommit till Jerusalem tillsammans med Ahitofel.</v>
<v n="16">När Davids vän arkiten Husai kom till staden gick han omedelbart för att träffa Absalom. "Länge leve kungen!" utropade han. "Länge leve kungen!"</v>
<v n="17">"Är det så här du behandlar din vän David?" frågade Absalom honom. "Varför är du inte tillsammans med honom?"</v>
<v n="18">"Därför att jag arbetar för den man som är utvald av Herren och av Israel", svarade Husai.</v>
<v n="19">"Och varför skulle jag inte göra det? Jag hjälpte din far, och nu vill jag hjälpa dig!"</v>
<v n="20">Då vände sig Absalom till Ahitofel och frågade honom: "Vad ska jag göra härnäst?"</v>
<v n="21">Ahitofel sa till honom: "Gå och ligg med de av din fars bihustrur, som han har lämnat kvar här att sköta palatset. Låt hela Israel se hur du förolämpar honom. Det kommer att stärka din ställning."</v>
<v n="22">Då satte man upp ett tält på palatsets tak som alla kunde se, och där låg Absalom med sin fars bihustrur.</v>
<v n="23">Absalom gjorde allt vad Ahitofel sa, precis som David hade gjort. Hans råd ansågs nämligen komma direkt från Herren.</v>
</c>
<c n="17">
<v n="1">Ahitofel sa till Absalom: "Jag skulle vilja välja ut tolv tusen män och ge 	mig iväg redan i kväll för att förfölja David.</v>
<v n="2" t="3">Jag vill anfalla honom medan han är trött och svag. Då kommer han och hans trupper att gripas av panik och fly. Jag tänker bara döda kungen och låta alla som är med honom leva och föra dem tillbaka till dig."</v>
<v n="4">Absalom och alla Israels styresmän godkände planen,</v>
<v n="5">men Absalom sa: "Fråga arkiten Husai vad han tycker om detta."</v>
<v n="6">När Husai kom dit, berättade Absalom för honom vad Ahitofel hade sagt."Vad är din åsikt?" frågade Absalom. "Ska vi följa Ahitofels råd? Om du inte håller med så säg ifrån!"</v>
<v n="7">Husai svarade: "Den här gången tror jag att Ahitofel har begått ett misstag.</v>
<v n="8">Du känner din far och hans män. De är väldiga krigare och kommer att slåss lika vildsint som en björnhona man tagit ungarna från. Som soldat är din far gammal och erfaren, och han tillbringar knappast natten bland trupperna.</v>
<v n="9">Han har nog redan gömt sig i en grotta eller klyfta. Om han anfaller först, och några av dina män stupar, blir det panik bland dina trupper, och alla kommer att tro att det är ute med dig.</v>
<v n="10">Då kommer till och med de verkliga kämparna att drabbas av tvivel och fruktan, för hela Israel vet vilken mäktig man din far är och hur modiga de män är som följer honom.</v>
<v n="11">Jag föreslår att du mobiliserar hela Israels armé och hämtar hit folk ända bortifrån Dan och Beer-Seba, så att du får en stor här. Jag tycker dessutom att du personligen bör leda trupperna.</v>
<v n="12">När vi sedan finner David, kan vi övermanna honom och se till att ingen överlever.</v>
<v n="13">Och om David skulle fly till en stad, kan du med en enda befallning få dit hela Israels armé. Vi kan med rep släpa stadens murar till närmaste dal så att inte en enda sten blir kvar."</v>
<v n="14">Då sa Absalom och Israels män: "Husais råd är bättre än Ahitofels." Herren hade nämligen sett till att Ahitofels råd inte skulle antas och att olycka skulle drabba Absalom.</v>
<v n="15">Husai rapporterade sedan vad Ahitofel hade sagt för prästerna Sadok och Ebjatar, och vad han själv hade föreslagit i stället.</v>
<v n="16">"Skynda er!" sa han till dem. "Leta rätt på David och uppmana honom att inte övernatta vid Jordanflodens vadställe. Han måste genast gå över floden och in i öknen, annars kommer både han och hela hans armé att utplånas!"</v>
<v n="17">Jonatan och Ahimaas hade stannat vid En-Rogel, en vattenkälla, så att ingen skulle se dem gå in i eller ut ur staden. En tjänsteflicka skulle komma till dem med meddelanden som de i sin tur skulle föra vidare till kung David.</v>
<v n="18">Men en pojke såg dem, och han berättade det för Absalom. Under tiden flydde de båda männen till Bahurim, där en man gömde dem i en brunn i sin trädgård.</v>
<v n="19">Hans hustru lade ett tygstycke över brunnslocket och strödde ut säd att soltorka över tyget. Ingen annan visste vad hon hade gjort.</v>
<v n="20">När Absaloms män kom dit för att fråga om hon hade sett Ahimaas och Jonatan, sa hon att de hade gått över bäcken och försvunnit. De fortsatte att leta efter dem utan framgång och återvände sedan till Jerusalem.</v>
<v n="21">Då kravlade de två männen upp ur brunnen och skyndade sig till David. "Det är bråttom!" sa de till honom. "Gå över Jordanfloden i kväll." Och de berättade för David om Ahitofels råd, som gick ut på att David skulle fängslas och dödas.</v>
<v n="22">David och allt folket som var med honom tog sig då över floden under natten, och före gryningen var de alla över på andra sidan.</v>
<v n="23">När Ahitofel såg att Absalom inte följde hans råd, sadlade han sin åsna och for hem till staden där han bodde. När han hade ordnat upp sina affärer hängde han sig. Man begravde honom sedan bredvid hans far.</v>
<v n="24">Samtidigt som David kom till Mahanaim hade Absalom mobiliserat hela Israels armé och ledde nu alla männen över Jordanfloden.</v>
<v n="25">Absalom hade utnämnt Amasa till general över armén, som efterträdare till Joab. Amasa var släkt både med David och Joab. Hans far hette Jitra, en israelit som hade gift sig med Abigail, Nahas dotter och syster till Joabs mor Seruja.</v>
<v n="26">Absalom slog läger med Israels armé i Gilead.</v>
<v n="27">När David kom fram till Mahanaim hälsades han hjärtligt av Sobi, ammoniten Nahas son från Rabba, av Makir, son till Ammiel från Lo-Debar och av Barsillai, en gileadit från Rogelim.</v>
<v n="28" t="29">De försåg David och hans folk med sovmattor, kokkärl och skålar, vete och kornmjöl, rostad säd, bönor, ärtor, honung, får, ost och grädde, och de sa: "Ni måste vara mycket hungriga och törstiga och trötta efter er långa marsch genom öknen."</v>
</c>
<c n="18">
<v n="1">David tillsatte nu befälhavare över sina trupper, somliga över tusen, andra över hundra man.</v>
<v n="2">Joab sattes över en tredjedel av styrkan, hans bror Abisai över en tredjedel och gatiten Ittai över en tredjedel. Kungen planerade att personligen leda armén, men hans män protesterade kraftigt.</v>
<v n="3">"Du får inte göra det", sa de. "För om vi flyr för dem eller hälften av oss faller, så spelar det mindre roll för dem. De är bara ute efter dig. Du är värd mer än tio tusen av oss andra, och det är bättre att du stannar här i staden och leder oss härifrån."</v>
<v n="4">"Vi gör väl vad ni tycker blir bäst", svarade kungen och gav med sig. När trupperna drog ut i enheter om hundra och tusen man, stod han vid stadens port.</v>
<v n="5">Kungen vädjade till Joab, Abisai och Ittai: "Handskas varsamt med den unge Absalom för min skull!" Och alla trupperna uppfattade tydligt kungens uppmaning.</v>
<v n="6">Striden började i Efraims skog,</v>
<v n="7" t="8">och de israelitiska trupperna slogs tillbaka av Davids män. Den hårda striden spreds över ett stort område och den dagen miste tjugo tusen man livet. Det var fler som gick vilse i skogen än de som dog på slagfältet.</v>
<v n="9">Under striden kom Absalom i vägen för några av Davids män, och när han flydde på sin mula sprang den under de tjocka grenarna på en stor ek, så att hans hår och huvud fastnade i grenarna. Men mulan fortsatte, och Absalom blev hängande kvar.</v>
<v n="10">En av Davids män fick se det och berättade det för Joab.</v>
<v n="11">"Vad menar du? Du såg honom hänga där och ändå dödade honom inte?" sa Joab förvånad. "Om du dödat honom skulle jag ha gett dig tio siklar silver och ett bälte", fortsatte han.</v>
<v n="12">"Jag skulle inte göra det ens för tusen siklar", svarade mannen. "Vi hörde alla kungen säga till dig och Abisai och Ittai: 'Låt den unge Absalom leva för min skull!'</v>
<v n="13">Och om jag hade svikit kungen genom att döda hans son skulle du inte ställa upp till mitt försvar när kungen så småningom fick reda på det."</v>
<v n="14">"Nu räcker det! Jag har inte tid med ditt struntprat", sa Joab. Sedan tog han tre spjut, gick till eken och stötte dem i Absaloms bröst medan han fortfarande levde.</v>
<v n="15">Tio av hans vapendragare drog sedan sina svärd och dödade Absalom slutgiltigt.</v>
<v n="16">Joabs män lät nu trumpeterna ljuda, och man slutade att förfölja Israels armé.</v>
<v n="17">Absaloms kropp slängdes i en djup grop i skogen och man kastade upp ett stort stenröse över den. Samtidigt flydde männen i Israels armé och återvände till sina hem.</v>
<v n="18">Absalom hade byggt ett monument åt sig själv i Kungens dal. Han tänkte nämligen: "Jag har inga söner som kan föra mitt namn vidare." Han kallade det Absaloms monument, och det heter så än i dag.</v>
<v n="19">Sedan sa Ahimaas, Sadoks son: "Jag vill genast meddela kung David de goda nyheterna att Herren har räddat oss från vår fiende."</v>
<v n="20">"Nej", sa Joab till honom. "Det är inga goda nyheter för kungen att få höra att hans son är död. Du kan få bli min budbärare en annan gång."</v>
<v n="21">Sedan sa Joab till en man från Etiopien: "Gå och berätta för kungen vad du har sett!" Mannen bugade sig då för Joab och skyndade iväg.</v>
<v n="22">Men Ahimaas sa till Joab: "Jag vill också gå!Nej, det behöver du inte, min vän", svarade Joab. "Vi har inga fler nyheter att förmedla, och särskilt inga som budbäraren kommer att belönas för."</v>
<v n="23">"Ja, men låt mig få gå ändå", tiggde han.Slutligen sa Joab: "Ge dig iväg då!" Då tog Ahimaas en genväg över fälten och kom fram före etiopiern.</v>
<v n="24">David satt just då vid stadsporten. När vaktposten gick upp till sin utkiksplats uppe på murens krön, fick han se en ensam man komma springande.</v>
<v n="25">Han ropade då ner till David, och kungen konstaterade: "Om han är ensam, har han goda nyheter med sig."Efter en stund</v>
<v n="26">såg vakten en annan man som sprang emot dem, och han ropade ner till de andra: "Här kommer ytterligare en." Och kungen svarade: "Han har säkert också goda nyheter."</v>
<v n="27">"Den förste springer som Sadoks son Ahimaas", ropade vakten."Han är en god man, och han kommer med goda nyheter", svarade kungen.</v>
<v n="28">Då ropade Ahimaas till kungen: "Allt är väl!" Och han bugade sig och föll med ansiktet mot marken och sa: "Välsignad vare Herren, din Gud, som har förgjort dina fiender som vågade stå emot dig."</v>
<v n="29">"Vad hände med den unge Absalom?" frågade kungen. "Är allt väl med honom?När Joab bad mig springa hit hördes en massa rop och skrik, men jag vet inte vad som hände", svarade Ahimaas.</v>
<v n="30">"Vänta här", sa kungen till honom, och Ahimaas steg då åt sidan.</v>
<v n="31">Sedan kom etiopiern fram och sa: "Jag har goda nyheter åt Ers Majestät. I dag har Herren räddat dig från alla dem som gjorde uppror mot dig."</v>
<v n="32">"Vad har hänt med den unge Absalom? Är allt väl med honom?" frågade kungen.Budbäraren svarade: "Jag hoppas det går för alla dina fiender som det har gått för honom!"</v>
<v n="33">Då blev kungen bedrövad och gick upp till rummet ovanför porten för att gråta ut sin sorg. Medan han gick ropade han förtvivlat: "O min son Absalom, min son, min son Absalom! Om jag ändå hade fått dö i stället för dig! O Absalom, min son, min son!"</v>
</c>
<c n="19">
<v n="1">Snart nådde det fram till Joab att kungen grät och sörjde Absalom.</v>
<v n="2">När folket fick höra om hans förtvivlan slutade de att fira segern, och en djup förstämning utbredde sig.</v>
<v n="3">De som deltagit i striden på den segrande sidan smög tillbaka in i staden, precis som om de hade flytt undan striden.</v>
<v n="4">Kungen satt länge med händerna för ansiktet och jämrade sig i sin sorg: "O min son Absalom, min son!"</v>
<v n="5">Då gick Joab in till kungen och sa till honom: "Vi räddade ditt liv i dag, och livet på dina söner, döttrar, fruar och bihustrur, och ändå handlar du på detta sätt och får oss att skämmas, som om vi hade gjort något galet.</v>
<v n="6">Du tycks älska dem som hatar dig och hata dem som älskar dig. Tydligen betyder vi ingenting för dig. Om Absalom hade levat och vi alla hade dött, så hade du varit glad.</v>
<v n="7">Gå nu ut och gratulera dina män, för jag lovar dig att om du inte gör det, så kommer alla att lämna dig, och inte en enda av dem kommer att stanna kvar här över natten. Du kommer att få det värre än du någonsin har haft det i hela ditt liv.</v>
<v n="8" t="10">Kungen gick då ut och satte sig vid stadsporten, och när nyheten spreds genom staden att han var där, gick alla till honom.Under tiden pratade man överallt i hela landet om vad som hänt. "Varför ber vi inte kungen komma tillbaka?" sa man. "Han har ju räddat oss från våra fiender filisteerna. Absalom, som vi gjorde till kung i hans ställe, jagade ut honom ur landet, men nu är han ju död. Låt oss be David återvända och bli vår kung igen!"</v>
<v n="11" t="12">Då sände David prästerna Sadok och Ebjatar till styresmännen i Juda: "Varför är ni de sista som talar om att låta kungen återvända? Hela Israel är ju inställda på det, och det är bara er man väntar på! Ändå är ni mina egna bröder, min egen stam, mitt eget kött och blod!"</v>
<v n="13">Och han bad dem säga till Amasa: "Du är min släkting, och nu tar jag Gud till vittne på att jag tänker tillsätta dig som befälhavare över min armé, i stället för Joab."</v>
<v n="14">David lyckades på detta sätt ena alla i Juda, och de sände honom detta besked: "Kom tillbaka till oss och ta med dig alla dem som följt med dig!"</v>
<v n="15">Kungen vände då tillbaka till Jerusalem. Men när han kom fram till Gilgal vid Jordanfloden fanns ledarna i Juda där för att möta honom vid vadstället.</v>
<v n="16">Simei, benjaminiten Geras son från Bahurim, skyndade sig över tillsammans med styresmännen i Juda för att välkomna kung David.</v>
<v n="17">Ett tusen män från Benjamins stam gick med honom tillsammans med Siba, Sauls tjänare, och Sibas femton söner och tjugo tjänare.</v>
<v n="18">De skyndade sig ner till Jordan och hjälpte kungens familj och trupperna att ta sig över.Simei, Geras son, skyndade sig över Jordan. Han föll ner inför kungen</v>
<v n="19">och bad: "Ers Majestät, förlåt mig och glöm det hemska som jag gjorde mot dig när du lämnade Jerusalem,</v>
<v n="20">för jag vet mycket väl att jag syndade. Det är därför jag kom hit i dag för att som förste man i hela Josefs stam hälsa dig."</v>
<v n="21">Abisai frågade då: "Ska inte Simei dö för att han förbannade Herrens utvalde kung?"</v>
<v n="22">"Vad har jag längre gemensamt med dig och din bror Joab? I dag har ni vänt er emot mig!" svarade David Abisai. "I dag ska ingen dödas, i dag ska vi glädjas över att jag än en gång är Israels kung!"</v>
<v n="23">Sedan vände han sig till Simei och lovade: "Du ska inte dödas."</v>
<v n="24" t="25">Mefiboset, Sauls sonson, hade också kommit från Jerusalem för att möta kungen. Han hade inte tvättat fötterna, klippt skägget eller bytt kläder sedan den dag kungen lämnade Jerusalem."Varför kom du inte med mig, Mefiboset?" frågade kungen honom.</v>
<v n="26">Mefiboset svarade: "Min herre och kung, min tjänare Siba lurade mig. Jag sa till honom: 'Sadla min åsna så att jag kan följa med kungen', för du vet ju att jag är halt.</v>
<v n="27">Men Siba har förrått mig genom att säga att jag vägrade komma. Men jag vet att du brukar höra Gud tala, så gör vad du finner bäst!</v>
<v n="28">Jag och alla mina släktingar hade ju bara döden att vänta oss av dig, men i stället hedrade du mig genom att jag fick äta vid ditt eget bord, så varför skulle jag klaga?"</v>
<v n="29">David svarade: "Det räcker så! Du och Siba får dela landet lika mellan er."</v>
<v n="30">"Låt honom ta alltsammans", sa Mefiboset. "Jag är nöjd med att du är tillbaka helskinnad!"</v>
<v n="31" t="32">Barsillai, som hade försett kungen och hans armé med proviant under vistelsen i Mahanaim, kom från Rogelim för att gå med kungen över floden. Han var nu åttio år gammal och en mycket rik man.</v>
<v n="33">"Kom nu med mig och bo i Jerusalem", sa kungen till Barsillai. "Jag kan ta hand om dig där."</v>
<v n="34">"Nej", svarade han. "Jag är alltför gammal för det.</v>
<v n="35">Jag är nu åttio år, och livet är inte spännande längre. Mat och vin smakar mig inte längre, jag börjar höra dåligt och nöjen har jag inte någon glädje av. Jag skulle bara vara till besvär för min herre kungen.</v>
<v n="36">Att bara få gå över floden med dig är allt jag önskar.</v>
<v n="37">Låt mig sedan få återvända hem för att dö i min egen stad, där min far och mor är begravda. Men här är din tjänare Kimham, låt honom gå med dig, och ge honom det du tycker är bäst."</v>
<v n="38">"Bra", svarade kungen. "Kimham ska gå med mig, och jag ska göra allt det för honom, som jag skulle ha gjort för dig."</v>
<v n="39">Allt folket gick då över Jordan tillsammans med kungen. Och efter det att kungen kysst och välsignat Barsillai återvände denne hem,</v>
<v n="40">men kungen gick sedan till Gilgal och Kimham följde honom. Alla soldater i Juda och många från Israel var också där vid vadstället för att hälsa honom välkommen.</v>
<v n="41">Men Israels män klagade hos kungen, eftersom bara männen från Juda hade fått hjälpa honom och hans familj över Jordan.</v>
<v n="42">"Varför klagar ni?" svarade Juda män. "Kungen är av vår egen stam. Det där behöver ni väl inte bli arga för! Vi har inte bett om något för egen del, och han har inte ens behövt dela med sig av sina förråd till oss."</v>
<v n="43">"Men vi är tio stammar i Israel", svarade de andra, "så vi har större rätt till kungen än ni. Varför behandlar ni oss så här? Var det inte vi som först började tala om att hämta honom tillbaka, för att han skulle bli vår kung igen!"Så fortsatte diskussionen fram och tillbaka, och männen från Juda var särskilt hårda i sitt tal.</v>
</c>
<c n="20">
<v n="1">Snart nådde det fram till Joab att kungen grät och sörjde Absalom.</v>
<v n="2">När folket fick höra om hans förtvivlan slutade de att fira segern, och en djup förstämning utbredde sig.</v>
<v n="3">De som deltagit i striden på den segrande sidan smög tillbaka in i staden, precis som om de hade flytt undan striden.</v>
<v n="4">Kungen satt länge med händerna för ansiktet och jämrade sig i sin sorg: "O min son Absalom, min son!"</v>
<v n="5">Då gick Joab in till kungen och sa till honom: "Vi räddade ditt liv i dag, och livet på dina söner, döttrar, fruar och bihustrur, och ändå handlar du på detta sätt och får oss att skämmas, som om vi hade gjort något galet.</v>
<v n="6">Du tycks älska dem som hatar dig och hata dem som älskar dig. Tydligen betyder vi ingenting för dig. Om Absalom hade levat och vi alla hade dött, så hade du varit glad.</v>
<v n="7">Gå nu ut och gratulera dina män, för jag lovar dig att om du inte gör det, så kommer alla att lämna dig, och inte en enda av dem kommer att stanna kvar här över natten. Du kommer att få det värre än du någonsin har haft det i hela ditt liv.</v>
<v n="8" t="10">Kungen gick då ut och satte sig vid stadsporten, och när nyheten spreds genom staden att han var där, gick alla till honom.Under tiden pratade man överallt i hela landet om vad som hänt. "Varför ber vi inte kungen komma tillbaka?" sa man. "Han har ju räddat oss från våra fiender filisteerna. Absalom, som vi gjorde till kung i hans ställe, jagade ut honom ur landet, men nu är han ju död. Låt oss be David återvända och bli vår kung igen!"</v>
<v n="11" t="12">Då sände David prästerna Sadok och Ebjatar till styresmännen i Juda: "Varför är ni de sista som talar om att låta kungen återvända? Hela Israel är ju inställda på det, och det är bara er man väntar på! Ändå är ni mina egna bröder, min egen stam, mitt eget kött och blod!"</v>
<v n="13">Och han bad dem säga till Amasa: "Du är min släkting, och nu tar jag Gud till vittne på att jag tänker tillsätta dig som befälhavare över min armé, i stället för Joab."</v>
<v n="14">David lyckades på detta sätt ena alla i Juda, och de sände honom detta besked: "Kom tillbaka till oss och ta med dig alla dem som följt med dig!"</v>
<v n="15">Kungen vände då tillbaka till Jerusalem. Men när han kom fram till Gilgal vid Jordanfloden fanns ledarna i Juda där för att möta honom vid vadstället.</v>
<v n="16">Simei, benjaminiten Geras son från Bahurim, skyndade sig över tillsammans med styresmännen i Juda för att välkomna kung David.</v>
<v n="17">Ett tusen män från Benjamins stam gick med honom tillsammans med Siba, Sauls tjänare, och Sibas femton söner och tjugo tjänare.</v>
<v n="18">De skyndade sig ner till Jordan och hjälpte kungens familj och trupperna att ta sig över.Simei, Geras son, skyndade sig över Jordan. Han föll ner inför kungen</v>
<v n="19">och bad: "Ers Majestät, förlåt mig och glöm det hemska som jag gjorde mot dig när du lämnade Jerusalem,</v>
<v n="20">för jag vet mycket väl att jag syndade. Det är därför jag kom hit i dag för att som förste man i hela Josefs stam hälsa dig."</v>
<v n="21">Abisai frågade då: "Ska inte Simei dö för att han förbannade Herrens utvalde kung?"</v>
<v n="22">"Vad har jag längre gemensamt med dig och din bror Joab? I dag har ni vänt er emot mig!" svarade David Abisai. "I dag ska ingen dödas, i dag ska vi glädjas över att jag än en gång är Israels kung!"</v>
<v n="23">Sedan vände han sig till Simei och lovade: "Du ska inte dödas."</v>
<v n="24" t="25">Mefiboset, Sauls sonson, hade också kommit från Jerusalem för att möta kungen. Han hade inte tvättat fötterna, klippt skägget eller bytt kläder sedan den dag kungen lämnade Jerusalem."Varför kom du inte med mig, Mefiboset?" frågade kungen honom.</v>
<v n="26">Mefiboset svarade: "Min herre och kung, min tjänare Siba lurade mig. Jag sa till honom: 'Sadla min åsna så att jag kan följa med kungen', för du vet ju att jag är halt.</v>
</c>
<c n="21">
<v n="1">Under Davids regeringstid inträffade en hungersnöd som varade oavbrutet i tre år. David sökte Herren, och han svarade: "Hungersnöden beror på att Saul och hans familj mördade gibeoniterna."</v>
<v n="2">Då samlade kung David gibeoniterna och talade till dem. De var inte israeliter, utan överlevande från amo reerna. Israel hade svurit att inte döda dem, men Saul hade i sin nationalistiska iver försökt att utplåna dem.</v>
<v n="3">David frågade: "Vad kan jag göra för er, så att vi kan försonas? Vad kan vi göra för att förmå er att be Gud välsigna oss?"</v>
<v n="4">"Vi har ingen rätt att begära ersättning i silver eller guld från Sauls familj", svarade gibeoniterna. "Och inte heller kan vi kräva några israeliters liv.Vad kan jag då göra?" frågade David.</v>
<v n="5" t="6">De svarade: "Ge oss sju av Sauls söner, manliga ättlingar till den man som gjorde sitt yttersta för att utplåna oss. Vi ska döda dem inför Herren i Gibea, Sauls egen stad."Kungen svarade: "Ni ska få vad ni har begärt."</v>
<v n="7">På grund av den ed som David och Jonatan hade svurit varandra skonades emellertid Mefiboset, som var Jonatans son och alltså sonson till Saul.</v>
<v n="8">Men David gav dem Armoni och Mefiboset, som Ajas dotter Rispa fått med Saul. Han gav dem också Sauls dotter Merabs söner, som hon fått med meholatiten Adriel, Barsillais son.</v>
<v n="9">Männen i Gibeon spetsade dem på pålar och lät deras kroppar ligga kvar inför Herren på en kulle. Detta hände på våren, just som man hade börjat med kornskörden.</v>
<v n="10">Då lade Rispa, mor till två av dem, ut säcktyg på klippan och stannade där ända tills det efterlängtade regnet kom, för att hindra gamarna att slita sönder kropparna under dagen och de vilda djuren från att äta dem under natten.</v>
<v n="11">När David fick reda på detta</v>
<v n="12" t="14">visade han respekt för hennes handling genom att hämta Sauls och Jonatans kvarlevor från Jabes-Gilead. Invånarna där hade rövat bort deras kroppar från torget i Bet-San, där filisteerna hade hängt upp dem på pålar efter det att de fallit på berget Gilboa. David tog också vara på kropparna efter de avrättade sju männen. Sauls och Jonatans ben lades i Sauls far Kis grav i Benjamin. Sedan svarade Gud igen på bön och gjorde slut på hungersnöden.</v>
<v n="15">Det blev flera drabbningar med filisteerna. En gång när David och hans män var mitt i stridens hetta, blev David trött och utmattad.</v>
<v n="16">En storväxt man som hette Jisbo-Benon närmade sig då David och tänkte döda honom. Spetsen på hans lans vägde flera kilo, och han var klädd i en ny rustning.</v>
<v n="17">Men Abisai, Serujas son, kom till Davids hjälp och dödade filisteen. Efter detta sa männen bestämt till David: "Du ska inte gå ut i strid igen! Varför ska vi riskera att Israels ljus slocknar?"</v>
<v n="18">Under en annan strid med filisteerna i Gob dödade husatiten Sibbekai en storväxt man från Rafa som hette Saf,</v>
<v n="19">och vid en annan strid på samma plats dödade Elhanan brodern till gatiten Goljat, han som hade en lans lika kraftig som en vävbom.</v>
<v n="20" t="21">En annan gång när filisteerna och israeliterna stred vid Gat, kämpade de mot en jätte från Rafa med sex fingrar på varje hand och sex tår på varje fot. När han hånade Israel dödades han av Davids brorson Jonatan, son till Davids bror Simea.</v>
<v n="22">Alla dessa fyra kom från jättarnas stam i Gat, och de blev dödade av Davids män.</v>
</c>
<c n="22">
<v n="1">Efter det att Herren hade räddat David från alla hans fiender och från Saul, sjöng David denna sång inför Herren:</v>
<v n="2">"Herren är min klippa, min borg och min frälsare.</v>
<v n="3">Jag ska gömma mig i Gud,som är min klippa och min tillflykt.Han är min sköld och min frälsning, min tillflykt och mitt skydd.Tack, min frälsare. Du har räddat mig från alla mina fiender.</v>
<v n="4">Herren, den Högste, ropar jag till, han som har räddat mig från alla mina fiender.</v>
<v n="5">Dödens flod omgav mig. Mörka vågor sköljde över mig.</v>
<v n="6">Jag var fångad och bunden av dödsriket och döden.</v>
<v n="7">Men jag ropade på Herren i min nöd, och han hörde mig från sitt tempel, mitt rop nådde hans öron.</v>
<v n="8">Då darrade jorden och himlen skakade i sin grund, för han var utom sig av vrede.</v>
<v n="9">Rök bolmade ur hans näsborrar, eldslågor slog ut från hans mun.</v>
<v n="10">Han åtskilde himlarna och steg ner till jorden genom moln och rök.</v>
<v n="11">Keruber bar hans tron på vindens vingar.</v>
<v n="12">Mörker omgav honom, och molnen var tjocka omkring honom.</v>
<v n="13">Jorden lystes upp av hans härlighet som av blixtar.</v>
<v n="14">Herren dundrade från himlen, den Allsmäktige lät höra sin mäktiga stämma.</v>
<v n="15">Han sköt pilar och jagade sina fiender på flykten, med blixtar jagade han bort dem.</v>
<v n="16">Vid en pust av hans andedräkt blottlades djupen i havet och jordens grund blev synlig.</v>
<v n="17">Han räddade mig från sin tron i höjden. Han drog mig upp ur djupet.</v>
<v n="18">Han räddade mig undan mäktiga fiender, undan dem som var alltför starka för mig.</v>
<v n="19">De överföll mig på min olyckas dag, men Herren blev min frälsning.</v>
<v n="20">Han förde mig ut i frihet och räddade mig, för jag var hans glädje.</v>
<v n="21">Herren belönade mig för min rättfärdighet, mina händer var rena.</v>
<v n="22">Jag har hållit mig på Herrens väg och inte lämnat min Gud.</v>
<v n="23">Jag kände hans lagar och lydde dem.</v>
<v n="24">Inför honom är jag felfri, jag har hållit mig borta från all synd.</v>
<v n="25">Det är därför som Herren har gjort så mycket för mig, för han ser att jag är lydig.</v>
<v n="26">Du är barmhärtig mot de barmhärtiga. Du visar din fullkomlighet mot dem som är utan skuld.</v>
<v n="27">För dem som är rena visar du din renhet, men de onda vänder du ryggen.</v>
<v n="28">Du räddar de ödmjuka och förödmjukar dem som inte vill böja sig.</v>
<v n="29">Herre, du är mitt ljus! Du lyser upp mitt mörker.</v>
<v n="30">Med din makt kan jag krossa en armé. Med din styrka stormar jag murar.</v>
<v n="31">Guds vägar är fullkomliga. Herrens ord är sanna. Han skyddar alla som kommer till honom.</v>
<v n="32">Endast Herren är Gud. Vi har ingen annan Frälsare.</v>
<v n="33">Gud är mitt starka fäste. Han ger mig trygghet.</v>
<v n="34">Han ser till att de goda vandrar den rätta vägen, säkra på foten som bergsgetter bland klipporna.</v>
<v n="35">Han ger mig skicklighet i striden och kraft att använda den starkaste båge.</v>
<v n="36">Du gav mig din frälsnings sköld. Din hjälp har gjort mig stor.</v>
<v n="37">Du gjorde mina steg lätta och mina fötter starka.</v>
<v n="38">Jag förföljde mina fiender och utplånade dem. Jag gav mig ingen ro förrän den siste av dem utplånats.</v>
<v n="39">Jag krossade dem, så att ingen av dem kan resa sig igen. Jag trampade dem under mina fötter.</v>
<v n="40">Du rustade mig med styrka och hjälpte mig att fälla mina motståndare till marken.</v>
<v n="41">Du har hjälpt mig att driva mina fiender på flykten. Jag har utplånat dem allesammans.</v>
<v n="42">De sökte förgäves efter hjälp, de ropade till Gud, men han gav dem inget svar.</v>
<v n="43">Jag slog dem till marken och krossade dem till damm, jag trampade ner dem i vägens lera.</v>
<v n="44">Du har skyddat mig från uppror bland mitt folk. Du gav mig makt att härska över främmande folk som blivit mina tjänare.</v>
<v n="45">När utlänningar hör om min makt, lyder de mig,</v>
<v n="46">de tappar modet och kommer darrande ut ur sina hålor.</v>
<v n="47">Herren lever. Välsignad är min klippa. Prisa min frälsnings Gud!</v>
<v n="48">Välsignad är Gud, som förgör dem som är emot mig</v>
<v n="49">och räddar mig från mina fiender.Du bevarar mig och upphöjer mig över dem. Du räddar mig ur deras våld.</v>
<v n="50">Därför vill jag tacka dig inför alla folk, Herre, och sjunga lovsånger till ditt namn!</v>
<v n="51">Du gör din kung segerrik, du visar din utvalde barmhärtighet, ja, så gör du mot David och hans ättlingar i evighet."</v>
</c>
<c n="23">
<v n="1">Dessa var Davids sista ord:"David, Isais son, talar.David, den som Gud gav en sådan underbar framgång.David, smord av Jakobs Gud, David, Israels sångare och diktare.</v>
<v n="2">Herrens Ande talade genom mig, och hans ord var på min tunga.</v>
<v n="3">Israels klippa sa till mig: 'En ska komma, som ska regera rättfärdigt.</v>
<v n="4">Han ska vara som morgonens ljus, ja, som en klar morgon utan ett moln, som friskheten i det gröna gräset när det växer fram'.</v>
<v n="5">Det är min familj han har utvalt! Ja, Gud har ingått ett evigt förbund med mig.Hans avtal är evigt, slutgiltigt och beseglat. Han ska se till att jag alltid är trygg och har framgång.</v>
<v n="6">Men de gudlösa är som törnen som kastas bort.</v>
<v n="7">Den som vill komma åt törnen måste ha skarpa verktyg att hugga ner dem och bränna dem där de faller."</v>
<v n="8">Här följer namnen på Davids hjältar. Joseb-Bassebet från Takemon var den främste av 'de tre'. I en strid dödade han en gång åttahundra man med sitt spjut.</v>
<v n="9">Närmast honom kom Eleasar, Dodis son och sonson till Ahoi. Han var en av tre män som tillsammans med David höll tillbaka filisteerna den gången när resterna av Israels armé flydde.</v>
<v n="10">Han dödade filisteer ända tills hans hand inte längre orkade lyfta svärdet. Herren gav honom en stor seger den dagen. Resten av armén återvände, men bara för att ta byte.</v>
<v n="11" t="12">Sedan kom Samma, son till Age från Harar. En gång, när alla hans män övergav honom och flydde under ett av filisteernas anfall, ställde han sig mitt på en ärtåker. Ensam slog han tillbaka filisteerna, och Gud gav även honom en stor seger.</v>
<v n="13">En dag under skördetiden, när David bodde i Adullams grotta och filisteerna var vid Refaimsdalen, fick han besök av tre män som alla var bland de trettio förnämsta av Davids män.</v>
<v n="14">David var just då inne i befästningen, och filisteerna i Betlehem.</v>
<v n="15">David råkade säga: "Jag längtar så efter det goda vattnet från brunnen vid stadsporten!"</v>
<v n="16">Då bröt sig de tre männen genom filisteernas linjer, hämtade upp vatten ur brunnen och tog det med till David. Men han vägrade att dricka det. I stället hällde han ut det inför Herren.</v>
<v n="17">"Nej, min Gud", utropade han. "Jag kan inte dricka det! Dessa tre män har riskerat sina liv, och detta kunde ha varit deras blod!" Sådana var Davids hjältar!</v>
<v n="18" t="19">En av dem, den modigaste, var Abisai, Joabs bror. Vid ett tillfälle mötte han trehundra fiender ensam och dödade dem allesammans. Det var genom sådana bragder som han blev lika berömd som 'de tre', även om han inte var en av dem. Men han var den mäktigaste av 'de trettio', de förnämsta officerarna i armén, och deras ledare.</v>
<v n="20">Där fanns också Benaja, Jojadas son, en modig soldat från Kabseel. Benaja dödade två av moabiternas bästa män.</v>
<v n="21">En annan gång gick han ner i en håla en snöig dag och dödade ett lejon. Beväpnad bara med en klubba dödade han vid ett annat tillfälle en egyptisk krigare, som hade ett spjut. Han vred det ur egyptierns hand och dödade honom med det.</v>
<v n="22">Detta var några av de bragder som gav Benaja nästan lika stort rykte som de tre främsta hjältarna.</v>
<v n="23">Han var en av de främsta bland 'de trettio', även om han inte var en av 'de tre'. David gjorde honom till chef för sin livvakt.</v>
<v n="24" t="39">Asael, Joabs bror, var också bland De trettio. De andra var:Elhanan, Dodos son från Betlehem,Samma från Harod,Elika från Harod,Heles från Pelet,Ira, Ickes son från Tekoa,Abieser från Anatot,Mebunnai från Husat,Salmon från Ahoa,Maherai från Netofa,Heleb, Baanas son från Netofa,Ittai, Ribais son av Benjamins stam från Gibea,Benaja från Pirgaton,Hiddai från Gaas dalar,Abi-Albon från Arabat,Asmavet från Barhum,Eljaba från Saal-Bon,Jasens söner,Jonatan,Samma från Harar,Ahiam, Sarars son från Harar,Elifelet, Ahasbais son från Maaka,Eliam, Ahitofels son från Gilo,Hesro från Karmel,Paarai från Arabat,Jigeal, Natans son från Soba,Mibhar, Hagris son,Selek från Ammon,Naharai, Joabs vapendragare från Beeron,Ira från Jattir,Gareb från Jattir,hetiten Uria,allt som allt trettiosju stycken.</v>
</c>
<c n="24">
<v n="1">Än en gång flammade Herrens vrede upp mot Israel. David gjorde sig till ovän med folket genom att sätta i gång med en folkräkning.</v>
<v n="2">Kungen sa till Joab och de andra officerarna: "Räkna allt folket, från Dan till Beer-Seba, från den ena ändan av landet till den andra, och mönstra de stridsdugliga så jag vet hur starka vi är."</v>
<v n="3">Men Joab svarade: "Herren får gärna för mig öka vår stridskraft hundra gånger om och låta dig få uppleva det, men varför ska vi räkna folket?"</v>
<v n="4">Kungen tystade emellertid Joabs invändningar, och Joab och de andra arméofficerarna gick ut för att verkställa befallningen.</v>
<v n="5">De gick först över Jordan och slog läger söder om staden Aroer, som ligger mitt i Gads dal, nära Jaeser.</v>
<v n="6">Sedan gick de till Gilead i Tatim-Hodsis land och till Dan-Jaan och runt mot Sidon.</v>
<v n="7">Därefter gick de till Tyrus fästning och till hiveernas och kananeernas städer, och slutligen över till Juda och ända till Beer-Seba.</v>
<v n="8">De genomkorsade alltså hela landet och slutförde sin uppgift på nio månader och tjugo dagar.</v>
<v n="9">Joab rapporterade antalet stridsdugliga män till kungen, åttahundratusen i Israel och femhundratusen i Juda.</v>
<v n="10">Men efter det att räkningen av folket hade slutförts, började Davids samvete att oroa honom, och han sa till Herren: "Jag har handlat fel! Förlåt mig min dåraktighet!"</v>
<v n="11">Nästa morgon gav Herren ett budskap till Gad, Davids profet, som han skulle meddela David. Herren sa:</v>
<v n="12">"Säg till David att han får välja mellan tre saker."</v>
<v n="13">Gad gick till David och sa: "Du har tre saker att välja på: tre års hungersnöd i landet, tre månaders flykt undan dina fiender, eller tre dagars pest! Tänk efter och låt mig veta vilket svar du tänker ge till Herren, som har sänt mig."</v>
<v n="14">"Detta är ett svårt val", svarade David. "Men det är bättre att falla i Herrens hand än i människors."</v>
<v n="15">Då sände Herren redan samma morgon en pest över Israel. Den varade i tre dagar, och sjuttio tusen av landets invånare dog.</v>
<v n="16">Men när dödsängeln gjorde sig beredd att förgöra Jerusalem, ångrade Herren vad som hänt och bad honom sluta. Vid det tillfället stod ängeln vid jebuseen Araunas loge.</v>
<v n="17">När David såg ängeln, sa han till Herren: "Det är ju jag som har syndat! Vad har mitt folk gjort? Låt din vrede komma över mig och min familj!"</v>
<v n="18">Den dagen kom Gad till David och sa till honom: "Gå och bygg ett altare åt Herren vid jebuseen Araunas loge."</v>
<v n="19">Då gick David ut för att göra som Herren hade befallt honom.</v>
<v n="20">När Arauna såg kungen och hans män komma mot honom, gick han fram till dem och föll ner för dem med ansiktet mot jorden och frågade:</v>
<v n="21">"Men varför har du kommit hit?"David svarade: "Jag har kommit hit för att köpa din loge, så att jag kan bygga ett altare där åt Herren, för att han ska stoppa pesten."</v>
<v n="22">"Ta vad du behöver", sa Arauna då. "Här är boskap till brännoffret, och du kan använda tröskverktygen och oken som ved för att få en eld till altaret.</v>
<v n="23">Jag vill ge dig alltsammans, och måtte Herren ta emot ditt offer!"</v>
<v n="24">Men kungen sa till Arauna: "Nej, jag vill inte ha det som en gåva. Jag vill köpa det av dig, för jag vill inte offra ett brännoffer till Herren, min Gud, som inte har kostat mig något." David betalade femtio siklar silver till Arauna för logen och djuren.</v>
<v n="25">Sedan byggde David ett altare där åt Herren och offrade brännoffer och fridsoffer. Herren svarade på hans bön, och pesten upphörde.</v>
</c>
</b>
<b n="1 Kungaboken">
<c n="1">
<v n="1" t="2">När kung David var gammal var han frusen av sig och blev inte varm hur många filtar man än bredde över honom.</v>
<v n="3" t="4">Man sökte över hela landet för att få tag i en ung, vacker och lämplig flicka, och slutligen fann man Abisag från Sunem, som fördes till kungen. Hon var mycket vacker, och hon tog hand om kungen och passade upp på honom, men kungen hade inget intimt umgänge med henne.</v>
<v n="5">Samtidigt lät Davids son Adonia, vars mor hette Haggit, att utropa sig till kung i stället för sin åldrige far. Han skaffade sig vagnar och ryttare och femtio män att springa före vagnen.</v>
<v n="6">Hans far hade aldrig velat gå till rätta med honom och fråga vad han menade med detta. Adonia såg mycket bra ut, och han var Absaloms yngre bror.</v>
<v n="7">Han fick med sig Joab, överbefälhavaren, och prästen Ebjatar, och de lovade att hjälpa honom till makten.</v>
<v n="8">Men bland dem som fortsatte att vara trogna mot kung David och vägrade acceptera Adonia fanns prästen Sadok och Benaja, Jojadas son, profeten Natan, Simei, Rei och Davids hjältar.</v>
<v n="9">Adonia begav sig till Rogelskällan, där han offrade får, tjurar och gödkalvar vid Soheletstenen. Därefter kallade han samman alla sina bröder, kungens söner och alla de män i Juda som var i kungens tjänst.</v>
<v n="10">Men han inbjöd inte profeten Natan, Benaja, Davids hjältar och sin bror Salomo.</v>
<v n="11">Då gick profeten Natan till Salomos mor, Bat-Seba, och frågade henne: "Känner du till att Haggits son Adonia nu är kung och att vår herre David inte ens vet om det?</v>
<v n="12">Om du vill rädda ditt eget och din son Salomos liv, så ska du göra det jag säger till dig!</v>
<v n="13">Du ska genast gå till kung David och fråga honom: 'Min herre, har du inte lovat mig att min son Salomo ska bli kung efter dig och sitta på din tron? Hur kan det då komma sig att Adonia regerar nu?'</v>
<v n="14">Medan du talar med honom ska jag komma in och bekräfta allt du säger."</v>
<v n="15">Bat-Seba gick till den gamle kungen i hans rum där Abisag skötte om honom.</v>
<v n="16">Bat-Seba bugade sig djupt för honom och böjde knä. David frågade henne: "Vad har du på hjärtat?"</v>
<v n="17">"Min herre och kung", svarade hon. "Du svor inför Herren, din Gud, och lovade mig att min son Salomo skulle efterträda dig på tronen,</v>
<v n="18">men nu har Adonia blivit kung i stället utan att du ens vet om det!</v>
<v n="19">Han har firat sin kröning genom att offra oxar, gödkalvar och en mängd får, och han har inbjudit alla dina söner och prästen Ebjatar och Joab, överbefälhavaren, men inte Salomo.</v>
<v n="20">Nu vill hela Israel veta om du verkligen har utsett Adonia till din efterträdare.</v>
<v n="21">Om du inte gör någonting åt detta så kommer min son Salomo och jag att avrättas som brottslingar så snart du är borta."</v>
<v n="22" t="23">Medan hon fortfarande talade med kungen kom profeten Natan. Man meddelade kungen detta och han lät honom komma in i rummet. Natan bugade sig djupt för kungen</v>
<v n="24">och frågade: "Herre, har du utsett Adonia att bli kung efter dig?</v>
<v n="25">I dag firar han sin kröning genom att offra tjurar, gödkalvar och får, och han har inbjudit dina söner till festligheterna, prästen Ebjatar och dina bästa män. De äter och dricker tillsammans med honom och ropar: 'Länge leve kung Adonia!'</v>
<v n="26">Men prästen Sadok och Benaja och Salomo och mig har han inte bjudit.</v>
<v n="27">Har detta skett med din vetskap? Man kan ju tro det, eftersom du inte har sagt ett ord om vilken av dina söner som du har valt att bli kung efter dig."</v>
<v n="28">"Kalla tillbaka Bat-Seba!" sa David.Bat-Seba kom omedelbart och gick fram till kungen igen.</v>
<v n="29">Kung David gav då ett löfte under ed: "Så sant Herren lever, han som har räddat mig från alla faror,</v>
<v n="30">lovar jag att din son Salomo ska bli kung och sitta på min tron, precis som jag tidigare sagt under ed inför Herren, Israels Gud."</v>
<v n="31">Då bugade sig Bat-Seba djupt inför honom och utropade: "Tack, min herre och kung. Må du leva i evighet!"</v>
<v n="32">"Kalla hit prästen Sadok, profeten Natan och Benaja, Jojadas son", befallde kungen.När de kom,</v>
<v n="33">sa han till dem: "Ta med er mina män och för Salomo till Gihon. Han ska rida på min egen mulåsna.</v>
<v n="34">I Gihon ska du Sadok och du Natan smörja honom till kung över Israel. Sedan ska ni blåsa i trumpeterna och ropa: 'Länge leve kung Salomo!'</v>
<v n="35">För honom sedan tillbaka hit och sätt honom på min tron som den nye kungen, för jag har utsett honom att härska över Israel och Juda."</v>
<v n="36">"Amen! Må det bli så!" svarade Benaja och tillade:</v>
<v n="37">"Herren ska vara med Salomo, på samma sätt som han har varit med dig, och hans rike ska bli ännu mäktigare än ditt!"</v>
<v n="38">Prästen Sadok, profeten Natan och Benaja med kung Davids livvakt tog alltså med sig Salomo till Gihon, och han red på kung Davids egen mulåsna.</v>
<v n="39">Sadok tog hornet med helig olja från tabernaklet och hällde över Salomo. Man blåste i trumpet, och allt folket ropade: "Länge leve kung Salomo!"</v>
<v n="40">Sedan återvände de alla till Jerusalem under musik och jubelrop så att marken skakade.</v>
<v n="41">Adonia och hans gäster hörde också all uppståndelse, just som de skulle avsluta sin fest."Vad är det som pågår? Varför är hela staden i uppror?" frågade Joab när han hörde trumpetsignalerna.</v>
<v n="42">Innan han hunnit säga mer kom prästen Ebjatars son Jonatan inrusande."Kom hit", sa Adonia. "En man som du kommer säkert med goda nyheter."</v>
<v n="43">"Nej, tyvärr inte", ropade Jonatan. "David har utropat Salomo till kung!</v>
<v n="44" t="45">Han har sänt honom till Gihon tillsammans med prästen Sadok och profeten Natan och Benaja, under beskydd av kungens egen livvakt, och Salomo red på kungens egen mulåsna. Sadok och Natan har smort honom till kung där! Nu har de just kommit tillbaka, och hela staden firar det. Det är därför det är ett sådant oväsen.</v>
<v n="46" t="47">Salomo sitter redan på tronen, och de styrande gratulerar David och säger: 'Gud ska välsigna dig mer genom Salomo än han har välsignat dig personligen! Ja, han ska till och med göra Salomos rike ännu större än vad ditt har varit!' Och kungen har sagt, där han ligger i sin säng:</v>
<v n="48">'Välsignad vare Herren, Israels Gud, som har utsett en av mina söner att sitta på min tron, medan jag ännu lever och får se det med egna ögon!'"</v>
<v n="49" t="50">Då flydde Adonia och hans gäster i panik från festen. För att skydda sig från Salomo rusade Adonia in i Herrens tält och grep tag i hornen på altaret för att be om nåd.</v>
<v n="51">När Salomo fick höra detta,</v>
<v n="52">sa han: "Om han uppför sig som det förväntas av honom kommer inget att hända, men annars måste han dö."</v>
<v n="53">Kung Salomo lät kalla Adonia till sig, och man hämtade honom från altaret. När han kom bugade han sig djupt för kungen, men Salomo avfärdade honom helt kort med orden: "Ge dig iväg hem!"</v>
</c>
<c n="2">
<v n="1">När kung David kände att slutet för hans del var nära, förmanade han sin son Salomo:</v>
<v n="2">"Nu går jag snart dit varje människa på jorden måste gå en dag. Jag räknar med att du ska bli en värdig efterföljare.</v>
<v n="3">Lyd Guds lagar och vandra på hans vägar! Håll alla bud som är nedskrivna i Moses lag, så att du får framgång i allt vad du gör och vart du än vänder dig!</v>
<v n="4">Om du gör det, så ska Herren infria alla de löften han gav mig. Han sa att om mina barn och deras ättlingar ger akt på hur de vandrar och är trogna mot honom, så kommer alltid någon av dem att vara kung över Israel, och min kungaätt ska aldrig ta slut.</v>
<v n="5">Hör nu på vad jag säger! Du vet att Joab dödade mina två generaler Abner och Amasa. Han lät deras blod flyta som om de hade legat i krig med varandra.</v>
<v n="6">Du är en vis man och vet vad du bör göra, så låt honom inte dö i frid av hög ålder.</v>
<v n="7">Men var barmhärtig mot gileaditen Barsillais söner. Låt dem få vara ständiga gäster vid ditt bord, för de tog hand om mig när jag flydde från din bror Absalom.</v>
<v n="8">Och du kommer väl ihåg Simei, Geras son, benjaminiten från Bahurim? Han uttalade en fruktansvärd förbannelse över mig när jag var på väg till Mahanaim. När han sedan kom ner till mig vid Jordanfloden, lovade jag att inte döda honom.</v>
<v n="9">Men du är inte bunden vid det löftet! Du är en vis man och vet hur du ska göra. Visst är han gammal redan, men avsluta hans liv i förtid."</v>
<v n="10">Sedan dog David, och han begravdes i Jerusalem.</v>
<v n="11">Han hade regerat över Israel i fyrtio år, sju år i Hebron och trettiotre i Jerusalem.</v>
<v n="12">Salomo blev kung efter sin far David och satte sig på hans tron och hans makt ifrågasattes inte.</v>
<v n="13">En dag kom Haggits son Adonia på besök till Salomos mor Bat-Seba. "Har du kommit för att ge mig bekymmer?" frågade hon honom. "Nej", svarade han.</v>
<v n="14">"Jag kommer faktiskt bara för att be om en tjänst.Säg vad du har på hjärtat!" sa hon.</v>
<v n="15">"Allting gick så bra för mig, och kungariket var mitt", sa Adonia. "Alla väntade att jag skulle bli den nye kungen. Men så ändrades plötsligt allting, och min bror blev kung, för det var så Herren ville ha det.</v>
<v n="16">Nu har jag en bön till dig, och avvisa mig inte!Vad vill du?" frågade hon.</v>
<v n="17">"Be kung Salomo att han ger mig Abisag från Sunem till hustru, för dig visar han ju inte bort", svarade han.</v>
<v n="18">"Det ska jag göra", lovade Bat-Seba.</v>
<v n="19">Kungen reste sig när hon kom in för att tala med honom om Adonias önskan. Han bugade sig för henne och gav order om att man skulle hämta en tron åt henne och placera den vid hans högra sida.</v>
<v n="20">"Jag hoppas du inte visar bort mig, när jag nu kommer med en begäran till dig", sa hon."Vad gäller saken?" frågade han. "Du vet ju att jag inte kan vägra dig något."</v>
<v n="21">"Låt då din bror Adonia få Abisag till hustru", svarade hon.</v>
<v n="22">"Men vad menar du?" frågade han bestört och fortsatte: "Om jag skulle ge honom Abisag, som tillhörde min far, så vill han väl som min äldre bror ha riket nästa gång! Han och prästen Ebjatar och Joab skulle gärna ta över alltsammans!"</v>
<v n="23" t="24">Kung Salomo lovade då under ed att låta Adonia få betala med livet för sin fräckhet: "Jag svär vid den levande Guden, som har gett mig min far Davids tron och detta rike, att Adonia ska dö i dag."</v>
<v n="25">Sedan beordrade han Benaja att avrätta Adonia, och denne högg ner honom med sitt svärd.</v>
<v n="26">Till prästen Ebjatar sa kungen: "Gå tillbaka till ditt hem i Anatot. Du förtjänar att dö, men jag vill inte avrätta dig nu. Du bar ju Herrens ark under min fars regering, och du fick lida med honom under alla hans svårigheter."</v>
<v n="27">Men Salomo tvingade Ebjatar att lämna sin ställning som Herrens präst, och på så sätt gick Herrens ord vid Silo beträffande Elis ättlingar i uppfyllelse.</v>
<v n="28">När Joab, som hade varit med i Adonias kupp men inte hade slutit sig till Absalom, fick höra att Adonia var död, skyndade han sig till tabernaklet och grep tag om altarets horn.</v>
<v n="29">Salomo skickade Benaja för att avrätta honom också.</v>
<v n="30">Benaja gick in i tabernaklet och sa till Joab: "Kungen befaller dig att komma ut!Nej, jag vill dö här", svarade han.Benaja återvände då till kungen för att få vidare instruktioner.</v>
<v n="31">"Gör som han vill", svarade kungen. "Döda honom vid altaret och begrav honom. Det kommer att befria mig och min fars hus från skuld på grund av hans meningslösa mord.</v>
<v n="32">Herren kommer att hålla honom personligen ansvarig för att utan min fars vetskap ha dödat två oskyldiga män, som dessutom var mer rakryggade än han själv. Min far hade ingen del i morden på Abner, överbefälhavaren för Israels armé, och på Amasa, överbefälhavaren för Juda armé.</v>
<v n="33">Skulden för detta ska för alltid vila över Joab och hans efterkommande, men sin frid ska Herren ge till David och hans efterkommande, hans tron och hans hus!"</v>
<v n="34">Benaja återvände till tabernaklet. Han dödade Joab, som sedan begravdes på sin egen mark i öknen.</v>
<v n="35">Sedan utsåg kungen Benaja till överbefälhavare och Sadok till präst i stället för Ebjatar.</v>
<v n="36" t="37">Kungen skickade därefter bud till Simei och lät säga: "Bygg dig ett hus här i Jerusalem och stanna här. Om du lämnar staden så är du dödsdömd. Ja, i det ögonblick som du går över bäcken Kidron kommer du att dö. Valet är ditt!"</v>
<v n="38">"Jag ska göra som du säger", svarade Simei. Simei bodde sedan ganska länge i Jerusalem.</v>
<v n="39">Men tre år senare rymde två av hans slavar till kung Akis i Gat. När Simei fick reda på var de befann sig,</v>
<v n="40">sadlade han sin åsna för att fara till Gat och besöka kungen. När han hade fått tag i sina slavar, tog han dem med sig tillbaka till Jerusalem.</v>
<v n="41">När Salomo fick höra att Simei hade återvänt till Jerusalem efter ett besök i Gat,</v>
<v n="42">skickade han bud efter honom och sa: "Befallde jag dig inte i Herrens namn att du skulle stanna i Jerusalem, och att du kunde lämna staden bara med livet som insats? Och vad svarade du? Jo, att du skulle göra som jag befallde.</v>
<v n="43">Varför har du då inte hållit vår överenskommelse?</v>
<v n="44">Tänk på allt ont som du gjorde mot min far, kung David! Herren ska hämnas på dig,</v>
<v n="45">men jag själv ska bli välsignad, och Davids ättlingar ska sitta på denna tron i all framtid!"</v>
<v n="46">På kungens befallning ledde sedan Benaja ut Simei och dödade honom.Salomos grepp om kungariket blev allt fastare.</v>
</c>
<c n="3">
<v n="1">Salomo ingick en allians med Farao, kungen i Egypten, och gifte sig med en av hans döttrar. Han tog henne med till Davids stad, Jerusalem, där hon bodde tills han hade byggt färdigt sitt palats, templet och muren runt staden.</v>
<v n="2">Vid den tiden bar Israel fram sina offer på altaren som man hade rest på höjderna, eftersom Herrens tempel ännu inte var byggt.</v>
<v n="3">Salomo visade sin kärlek till Herren genom att följa de råd han fått av sin far David, bortsett från att han fortsatte att offra på höjderna och tända rökelse där.</v>
<v n="4">Det mest kända altaret fanns i Gibeon, och dit gick kungen ofta och bar sammanlagt fram ett tusen brännoffer!</v>
<v n="5">Där visade sig Herren för Salomo en natt i en dröm och sa till honom att han skulle få vad han än önskade sig!</v>
<v n="6">Salomo svarade: "Du var stor i din barmhärtighet mot min far David, därför att han var trogen mot dig och följde dina befallningar. Du har fortsatt att visa samma barmhärtighet och nåd genom att ge honom en son att efterträda honom.</v>
<v n="7">Herre, min Gud, nu har du gjort mig till kung efter min far David, men jag är ju oerfaren som ett barn och vet oftast inte hur jag ska handla.</v>
<v n="8">Du har satt mig över ditt utvalda folk, en nation så stor att man knappast kan räkna dess invånare.</v>
<v n="9">Ge mig nu ett lydigt hjärta och ett sådant förstånd att jag kan regera på rätt sätt över ditt folk och förstå skillnaden mellan rätt och orätt. För vem kan väl i egen kraft styra detta mäktiga folk?"</v>
<v n="10">Herren var mycket nöjd med hans svar, och han var glad över att Salomo hade bett om vishet och förstånd för att kunna regera över folket.</v>
<v n="11">"Därför att du har bett om vishet för att rätt kunna styra mitt folk, och inte om ett långt liv, rikedom för egen del eller dina fienders undergång,</v>
<v n="12">ja, därför ska jag ge dig vad du har bett om!" svarade Herren. "Jag ska ge dig större vishet än någon annan någonsin haft eller kommer att få.</v>
<v n="13">Jag ska dessutom ge dig vad du inte bad om, nämligen ära och rikedom. Ingen i hela världen ska under din livstid bli din like bland kungar,</v>
<v n="14">och om du följer mig och lyder mina lagar, så ska jag låta dig få leva länge, precis som din far David fick göra."</v>
<v n="15">Sedan vaknade Salomo ur sin dröm.Han återvände till Jerusalem och ställde sig framför Guds ark. Där bar han fram brännoffer och tackoffer, och sedan inbjöd han hela hovet till en fest.</v>
<v n="16">Strax därefter kom två prostituerade kvinnor till kungen för att han skulle döma i en tvist.</v>
<v n="17" t="18">"Ers Majestät, vi bor båda i samma hus", började en av dem. "Helt nyligen fick jag ett barn, och när det var tre dagar gammalt fick den här kvinnan också ett barn. Det bodde inga andra i huset.</v>
<v n="19">Men hennes barn dog när hon i sömnen råkade lägga sig på det.</v>
<v n="20">Då gick hon upp mitt i natten när jag sov, lade det döda barnet i mina armar och tog min son, som låg bredvid mig, till sig.</v>
<v n="21">På morgonen när jag skulle ge mitt barn mat, upptäckte jag att det var dött, men när det blev ljusare såg jag att det inte var rätt barn.</v>
<v n="22">Den andra kvinnan avbröt henne: "Det var visst hennes egen son, och barnet som lever är mitt."På det sättet grälade de alltså inför kungen.</v>
<v n="23">"Låt oss nu reda ut det här", sa kungen. "Båda säger ni att det levande barnet är ert och att det döda barnet tillhör den andra.</v>
<v n="24">Ge mig nu ett svärd." Man hämtade ett svärd till kungen, som föreslog:</v>
<v n="25">"Hugg det levande barnet i två delar, och låt de båda kvinnorna få var sin del."</v>
<v n="26">Barnets mor, som naturligtvis älskade sin son, utropade då: "Nej, Ers Majestät! Ge henne barnet i stället. Döda det inte!Nej, varken du eller jag ska ha honom", sa den andra kvinnan. "Dela honom mellan oss i stället!"</v>
<v n="27">Då sa kungen: "Ge pojken till henne som vill att han ska få leva. Hon är hans mor!"</v>
<v n="28">Över hela landet fick man höra talas om den dom kung Salomos avkunnade, och alla insåg vilken vishet Gud hade gett honom.</v>
</c>
<c n="4">
<v n="1" t="2">Salomo härskade över hela Israel.Dessa var hans närmaste män:Asarja, Sadoks son, var överstepräst.</v>
<v n="3" t="6">Elihoref och Ahia, Sisas söner, var sekreterare.Josafat, Ahiluds son, hade ansvar för arkiven.Benaja, Jojadas son, var överbefälhavare för armén.Sadok och Ebjatar var präster.Asarja, Natans son, var ansvarig för de tolv distriktens styresmän.Sabud, Natans son, var kungens präst och personlige rådgivare.Ahisar hade hand om palatsets affärer.Adoniram, Abdas son, hade ansvaret för de offentliga arbetena.</v>
<v n="7">Det fanns också tolv tjänstemän vid Salomos hov, var och en tillsatt som styresman över en del av landet. Deras uppgift var att under en månad var försörja hovet med vad som behövdes av mat och för dess underhåll.</v>
<v n="8" t="19">Namnen på dessa tolv styresmän och deras respektive områden var:Ben-Hur över Efraims bergsbygd.Ben-Deker över Makas, Saalbim, Bet-Semes och Elon-Bet-Hanan.Ben-Hesed över Arubbot, som också innefattade Soko och hela Hefer-landet.Ben-Abinadab (gift med Salomos dotter Tafat), över Nafat-Dor.Baana, Ahiluds son, över Taanak och Megiddo, hela den del av Bet-Sean som ligger vid sidan av Saretan, nedanför Jisreel, och hela trakten från Bet-Sean ända till Abel-Mehola och bortom Jokmeam.Ben-Geber över Ramot i Gilead, vilket innefattade Jairs byar (den Jair som var son till Manasse) i Gilead, och dessutom området Argob i Basan, med sextio stora städer med murar och kopparportar.Ahinadab, Iddos son, över Mahanaim.Ahimaas (han som hade gift sig med Basemat, en annan av Salomos döttrar) över Naftali.Baana, Husais son, över Aser och Alot.Josafat, Paruas son, över Isaskar.Simei, Elas son, över Benjamin.Geber, Uris son, över Gilead med de områden som hade tillhört Sihon, amoreernas kung, och Og, kungen i Basan.</v>
<v n="20">Israel och Juda hade många invånare och stora rikedomar, och folket åt och drack och var nöjda.</v>
<v n="21">Kung Salomo regerade över hela området från floden Eufrat ända till filisteernas land och ner till Egyptens gräns. Folken i de ockuperade områdena betalade skatt till Salomo och de fortsatte att tjäna honom så länge han levde.</v>
<v n="22">För försörjningen i palatset behövdes dagligen 5.000 liter fint mjöl och dubbelt så mycket vanligt mjöl,</v>
<v n="23">tio gödda oxar, tjugo valloxar och hundra får och getter, förutom hjort, gasell, dovhjort och fågel.</v>
<v n="24">Salomos välde sträckte sig över alla riken väster om floden Eufrat, från Tifsa till Gasa, och landet hade fred.</v>
<v n="25">Under hela Salomos livstid levde Juda och Israel i fred, och varje familj levde i trygghet med eget hus och trädgård.</v>
<v n="26">Salomo ägde 4.000 vagnshästar och 12.000 ridhästar.</v>
<v n="27">Varje månad försåg styresmannen över ett av de tolv distrikten Salomo och hans hov med mat,</v>
<v n="28">och de ansvarade också för att hästarna fick sitt foder.</v>
<v n="29">Gud gav Salomo stor vishet och mycket förstånd, och hans kunskap tycktes inte ha några gränser.</v>
<v n="30">Han var visare än de visaste i Östern och Egypten.</v>
<v n="31">Han var visare än esraiten Etan, och visare än någon av Mahols söner Heman, Kalkol och Darda. Ryktet om honom spred sig till länderna runt omkring.</v>
<v n="32">Han kände till 3.000 ordspråk och 1.005 sånger.</v>
<v n="33">Han kunde förklara växternas liv, alltifrån Libanons cedrar till den lilla isopen, som tränger fram i murarnas springor. Han undervisade om allt slags djur- och fågelliv, om kräldjur och vattendjur.</v>
<v n="34">Kungar i många länder skickade sina sändebud till Salomo för att få råd av honom.</v>
</c>
<c n="5">
<v n="1">Kung Hiram från Tyrus hade alltid varit en stor beundrare av David. När han fick höra att Davids son Salomo hade blivit Israels nye kung, sände han ambassadörer att gratulera Salomo och framföra välgångsönskningar.</v>
<v n="2" t="3">I sitt svar sa Salomo:"På grund av krig och hot från alla sidor kunde min far inte bygga ett tempel åt Herren förrän alla fiender kuvats.</v>
<v n="4">Men nu har Herren min Gud gett Israel fred och lugn vid alla gränser, och jag har inga fiender inne i landet.</v>
<v n="5">Därför planerar jag nu att bygga ett tempel åt Herren, min Gud, precis som han sa till min far att jag skulle göra: 'Din son ska bli din efterträdare på tronen och bygga ett tempel åt mig.'</v>
<v n="6">Nu ber jag dig att hjälpa mig med detta projekt. Skicka dina skickligaste yrkesmän till Libanon för att hugga ner cedrar åt mig. Jag ska skicka dit män som kan arbeta tillsammans med dem. Jag ska betala vilken lön du än begär, för som du vet finns det ingen i Israel som är lika skicklig att hugga timmer som sidonierna."</v>
<v n="7">Hiram kände sig mycket nöjd med Salomos meddelande. "Pris ske Gud, som gett David en sådan vis son till kung över Israels folk", sa han.</v>
<v n="8">Han svarade Salomo: "Jag har tagit emot ditt meddelande, och jag ska göra allt som du har bett mig beträffande timret. Jag kan förse dig med både cedrar och cypresser.</v>
<v n="9">Mina män ska föra virket från Libanon ner till havet för att sedan flotta det utmed kusten och leverera det dit du vill ha det. Vad beträffar ersättningen så kan du betala med livsmedel till mitt hushåll."</v>
<v n="10">Hiram skaffade alltså Salomo allt det virke av ceder och cypress som han önskade,</v>
<v n="11">och som betalning sände Salomo till hans hushåll 2.000 ton vete och 400.000 liter ren olivolja. Leveransen av detta pågick under flera år.</v>
<v n="12">Herren uppfyllde sitt löfte och gav Salomo vishet. Och Hiram och Salomo undertecknade ett fredsavtal med varandra.</v>
<v n="13">Salomo inkallade 30.000 arbetare från hela Israel till arbetet i Libanon.</v>
<v n="14">Salomo lät dem arbeta i skift om 10.000 man, en månad i Libanon och två månader hemma. Adoniram övervakade arbetet.</v>
<v n="15">Salomo hade ytterligare 70.000 arbetare, som var med som bärare och hantlangare, och 80.000 stenhuggare.</v>
<v n="16">Ett antal av 3.300 förmän övervakade och ledde arbetet.</v>
<v n="17">Till templets grund bröt man stora stenblock av yppersta kvalité.</v>
<v n="18">Salomos och Hirams skickliga hantverkare och män från Gebal högg timret och avpassade virket och stenblocken för tempelbygget.</v>
</c>
<c n="6">
<v n="1">Det var på våren under Salomos fjärde regeringsår och i den andra månaden, 480 år efter det att Israels folk lämnat slaveriet i Egypten, som Salomo började bygga templet.</v>
<v n="2">Templet var tjugosju meter långt, nio meter brett och tretton och en halv meter högt.</v>
<v n="3">Utmed hela framsidan av templet fanns en portal, bredare än själva templet och fyra och en halv meter djup.</v>
<v n="4">Det fanns smala, djupt liggande fönster på templet.</v>
<v n="5">Runt den stora salens väggar och det allra heligaste byggdes ett ramverk i tre våningar som avdelades i kamrar.</v>
<v n="6">Den nedersta våningen var två och en halv meter bred, den mellersta tre och den övre tre och en halv meter bred. Rummen var förenade med tempelmurarna genom bommar, som vilade på stockar som stack ut från muren. På så sätt behövde inte fästhål göras i själva muren.</v>
<v n="7">Stenarna, som användes vid tempelbygget, hade huggits färdiga redan vid stenbrottet, och därför kunde hela byggnaden uppföras utan ljudet från hammare, yxa eller andra verktyg.</v>
<v n="8">Dörren till sidorummens bottenvåning fanns på templets södra sida. En trappa ledde upp till andra våningen och vidare till den tredje.</v>
<v n="9">När templet var rest lade man på ett tak av bjälkar och klädde alltsammans med paneler av cederträ.</v>
<v n="10">Sidokamrarna runt om templets väggar var fästa vid byggnaden med cederbjälkar. Varje våning var två och en halv meter hög.</v>
<v n="11" t="12">Herren sa sedan till Salomo: "Om du gör som jag har sagt och följer alla mina befallningar och instruktioner, så ska jag göra vad jag lovade din far David</v>
<v n="13">och bo bland Israels folk och aldrig överge dem."</v>
<v n="14">Slutligen blev templet färdigt under Salomos personliga överinseende.</v>
<v n="15">Hela insidan, från golv till tak, hade paneler av cederträ, och golven var lagda med brädor av cypressträ.</v>
<v n="16">Det innersta rummet, som var nio meter långt, det allraheligaste, hade också panel från golv till tak av cederträ.</v>
<v n="17">Det stora rummets längd var arton meter.</v>
<v n="18">Panelerna på templets insida var överallt dekorerade med utsirningar i form av rosenknoppar och blommor. Allt var täckt av träpaneler så att man inte någonstans såg stenväggarna.</v>
<v n="19">I det inre rummet ställdes Herrens förbundsark.</v>
<v n="20">Detta inre rum var nio meter långt, nio meter brett och nio meter högt. Dess väggar och tak var belagda med rent guld, liksom altaret av cederträ.</v>
<v n="21" t="22">Hela templets interiör belades med rent guld, även det större rummet, det heliga, och Salomo lät göra guldkedjor som sattes för ingången till det allra heligaste.</v>
<v n="23" t="28">Därinne placerade Salomo också två keruber, änglar av olivträ, var och en fem meter hög. De stod så att deras utbredda vingar tillsammans räckte från vägg till vägg när de berörde varandra i rummets mitt. Varje vinge var ungefär två och en halv meter lång, och varje ängel mätte alltså fem meter från den ena vingspetsen till den andra. De båda änglarna var exakt lika och överdragna med guld.</v>
<v n="29">Reliefbilder av änglar, palmträd och olika slags blommor var utskurna i väggarna i templets båda rum, och</v>
<v n="30">golven i båda rummen var belagda med guld.</v>
<v n="31">Dörrarna till det inre rummet var av olivträ och femkantiga.</v>
<v n="32">De var smyckade med utsirade keruber, palmträd och blommor, allt överdraget med guld.</v>
<v n="33">På samma sätt gjorde han fyrkantiga dörrkarmar av olivträ till det större rummet.</v>
<v n="34">Det fanns också två vikdörrar av cypressträ försedda med gångjärn.</v>
<v n="35">Änglar, palmträd och blommor var utsirade på alla dörrar, och de var belagda med hamrat guld.</v>
<v n="36">Muren till den inre förgården hade tre lager av huggna stenar och ett lager av huggna bjälkar av cederträ.</v>
<v n="37">Grunden till templet lades i den andra månaden på året under Salomos fjärde regeringsår.</v>
<v n="38">Hela byggnaden var färdig in i minsta detalj i den åttonde månaden under Salomos elfte regeringsår. Det tog alltså sju år att bygga templet.</v>
</c>
<c n="7">
<v n="1">Sedan byggde Salomo sitt eget palats, som det däremot tog tretton år att färdigställa.</v>
<v n="2">Ett av rummen i palatset kallades Libanonskogens sal. Det var mycket stort, fyrtiosex meter långt, tjugotre meter brett och tretton och en halv meter högt. De stora takbjälkarna av cederträ vilade på fyra rader av cederpelare,</v>
<v n="3" t="4">fyrtiofem bjälkar, femton i varje rad. Fönster var placerade mitt emot varandra i rader om tre.</v>
<v n="5">Alla dörröppningar var fyrkantiga, och i den främre delen fanns tre dörrar i varje grupp, mitt emot varandra.</v>
<v n="6">Ett annat rum kallades Pelarhallen. Den var tjugotvå meter lång och tretton och en halv meter bred och hade ett förrum med en baldakin som hölls uppe av pelare.</v>
<v n="7">Där fanns också tronrummet, eller domsalen, där Salomo satt när han utövade sitt ämbete att döma folket. Det hade panel av cederträ från golv till tak.</v>
<v n="8">Rummen som han själv skulle bo i längre in i byggnaden var av liknande utseende. Han byggde också ett palats i samma stil åt Faraos dotter, som var en av hans hustrur.</v>
<v n="9">Alla dessa byggnader uppfördes av stora stenblock av dyrbar sten, som huggits ut efter mått.</v>
<v n="10">Grundstenarna var tre till fyra meter långa.</v>
<v n="11">Stenarna i murarna var också uthuggna efter mått, och över dem låg bommar av cederträ,</v>
<v n="12">precis som på den inre förgårdsmuren vid templet och palatsets förhus.</v>
<v n="13" t="14">Salomo lät sända bud efter Hiram från Tyrus, känd som en skicklig och begåvad konstnär, och han kom nu för att utföra alla kung Salomos arbeten som skulle göras i koppar. Han var son till en änka av Naftalis stam och en kopparsmed från Tyrus.</v>
<v n="15">Hiram tillverkade två pelare av koppar, var och en åtta meter hög och med en omkrets av cirka fem meter.</v>
<v n="16" t="22">På varje pelare gjorde han ett liljeformat kapitäl av gjuten koppar, två och en halv meter högt och två meter brett. Varje kapitäl var dekorerat med sju kedjor i form av hängprydnader och fyrahundra granatäpplen i två rader. Hiram ställde dessa pelare vid templets ingång. Den södra kallades Jakin och den norra Boas.</v>
<v n="23">Sedan gjorde Hiram ett väldigt kopparfat, två och en halv meter högt, fem meter i diameter och femton meter i omkrets.</v>
<v n="24">Runt dess kant fanns två rader av utsirningar med tre till sex centimeters mellanrum utmed hela fatet.</v>
<v n="25">Det vilade på tolv oxar av koppar, tre vända mot norr, tre mot väster, tre mot söder och tre mot öster.</v>
<v n="26">Fatets sidor var sju och en halv centimeter tjocka, och kanten var formad som kanten på en bägare. Fatet rymde 40.000 liter.</v>
<v n="27" t="30">Därefter gjorde han tio flyttbara bäckenställ. De var ungefär två meter i fyrkant och en och en halv meter höga. Deras sidoplåtar var dekorerade med lejon, oxar och änglar. Under och över lejonen och oxarna fanns utsirade blomsterkransar. Vart och ett av dessa ställ hade fyra hjul av koppar med axlar av koppar.</v>
<v n="31">Överst på varje ställ fanns en rund behållare, en halv meter hög. Dess mitt var skålformig, sjuttiofem centimeter djup, och utsidan var dekorerad med blomsterkransar.</v>
<v n="32">Ställen hade fyra hjul, som satt under sidoplåtarna på hjulaxlar fästade i ställets hörn. Hjulen var sextiosex centimeter höga</v>
<v n="33">och gjorda som vagnshjul, i alla delar gjutna i brons, axlar, ekrar, hjulringar och hjulnav.</v>
<v n="34">I varje hörn fanns ett handtag, gjort i ett stycke med stället i övrigt.</v>
<v n="35">Överst på varje ställ fanns en rund kant, tjugotvå centimeter hög, och hållare.</v>
<v n="36">Keruber, lejon och palmträd omgivna av blomsterkransar var ingraverade på hållarnas ytor, där det fanns utrymme.</v>
<v n="37">Alla tio ställen var gjutna exakt lika i samma form.</v>
<v n="38">Till detta gjorde han tio fat av koppar som placerades på ställen. Varje fat var två meter i diameter och rymde 800 liter vatten.</v>
<v n="39">Fem av ställen placerades i rummets södra del och fem i den norra. Det stora fatet stod i det hörn av templet som låg mot sydost.</v>
<v n="40">Hiram gjorde dessutom öskar och skålar, och han slutförde allt det arbete med Herrens tempel som Salomo hade gett honom i uppdrag att göra.</v>
<v n="41" t="46">Här följer en förteckning över de saker som Hiram tillverkade:Två pelare,ett kapitäl ovanpå varje pelare,nät som utsmyckning till de båda kapitälen,fyrahundra granatäpplen i två rader på nätet, för att täcka de båda kapitälen,tio rörliga ställ med tio fat, ett stort fat med tolv oxar som fot,kärl, skovlar och skålar.Allt detta tillverkades av polerad koppar och göts på Jordanslätten mellan Suckot och Saretan.</v>
<v n="47">Den totala vikten av allt detta är obekant, för det var alldeles för mycket att kunna vägas.</v>
<v n="48">Alla andra föremål som skulle finnas i templet gjordes av rent guld. Detta gällde alltså altaret, bordet för skådebröden,</v>
<v n="49">ljusstakarna (fem på högra sidan och fem på vänstra och framför det allraheligaste), blommorna, lamporna, tängerna,</v>
<v n="50">faten, knivarna, skålarna, fyrfaten, gångjärnen till dörrarna in till det allraheligaste och till templets huvudingång. Allt detta gjordes alltså av rent guld.</v>
<v n="51">När templet slutligen var färdigt, tog Salomo silvret, guldet och alla de kärl som hans far David hade invigt för detta ändamål och lade dem i templets skattkammare.</v>
</c>
<c n="8">
<v n="1">Därefter sammankallade Salomo alla Israels ledare till Jerusalem, huvudmännen för stammarna och släkterna, för att de skulle få vara med när förbundets ark flyttades från tabernaklet i Sion, Davids stad, till templet.</v>
<v n="2">Denna högtid ägde rum under nymånadsfesten i den sjunde månaden.</v>
<v n="3" t="4">Prästerna bar då arken till templet tillsammans med alla de heliga kärl som förut hade funnits i tabernaklet,</v>
<v n="5">och kung Salomo och folket samlades framför arken och offrade ett oräkneligt antal får och småboskap.</v>
<v n="6">Sedan förde prästerna in förbundsarken till husets inre rum, det allraheligaste, och ställde den under kerubernas vingar.</v>
<v n="7">Kerubernas vingar överskuggade arken och dess bärstänger.</v>
<v n="8">Stängerna var så långa att de syntes från det angränsande rummet, men inte från yttre förgården, och de finns fortfarande på plats.</v>
<v n="9">I arken fanns då bara de båda stentavlor som Mose lade där när Herren ingick förbund med Israels folk på Sinai efter uttåget ur Egypten.</v>
<v n="10">När prästerna gick ut från det inre av helgedomen, fylldes hela templet av ett stort moln.</v>
<v n="11">Prästerna kunde inte fullgöra sin tjänst, därför att Herrens härlighet uppfyllde hela huset!</v>
<v n="12" t="13">Då sa Salomo:"Herren har sagt att han bor i ett tätt moln.Men nu Herre, har jag byggt ett hus åt dig på jorden,en plats där du alltid kan bo."</v>
<v n="14">Sedan vände han sig mot folket och välsignade dem och sa:</v>
<v n="15">"Välsignad vare Herren, Israels Gud, som i dag har gjort vad han lovade min far David</v>
<v n="16">när han sa: 'Sedan den dag då jag förde mitt folk ut ur Egypten har jag inte utsett någon plats för templet, men jag har valt en man att vara folkets ledare.'</v>
<v n="17">Den mannen var min far, kung David. Han ville bygga ett tempel åt Herren, Israels Gud,</v>
<v n="18">men Herren lät honom inte göra det. 'Jag är glad att du vill det', sa han.</v>
<v n="19">'Men det är din son som ska bygga mitt tempel.'</v>
<v n="20">Och nu har Herren gjort vad han lovat, för jag har efterträtt min far som kung i Israel, och nu har detta tempel blivit byggt åt Herren, Israels Gud.</v>
<v n="21">Jag har gjort i ordning en plats i templet för arken, som innehåller det förbund som Herren ingick med våra förfäder när han förde dem ut ur Egyptens land."</v>
<v n="22" t="23">Och inför hela folket stod sedan Salomo framför Herrens altare med sina händer upplyfta mot himlen och sa: "Herre, Israels Gud, det finns inte en sådan Gud som du, vare sig i himlen eller på jorden, för du är kärleksfull och barmhärtig, och du håller dina löften till ditt folk när de helhjärtat gör din vilja.</v>
<v n="24">I dag har du uppfyllt ditt löfte till min far kung David, din tjänare.</v>
<v n="25">Och nu, Herre, Israels Gud, uppfyll ditt andra löfte till honom, det löftet att om hans ättlingar följer dina vägar och gör din vilja, som David gjorde, så ska någon av hans ättlingar alltid sitta på Israels tron!</v>
<v n="26">Ja, Israels Gud, uppfyll också detta löfte!</v>
<v n="27">Men är det då möjligt, att Gud skulle kunna bo på jorden? Inte ens himlen och himlarnas himmel kan rymma dig, så mycket mindre då templet som jag har byggt!</v>
<v n="28">Herre, min Gud, lyssna ändå till mig och svara på min bön:</v>
<v n="29">Vaka över ditt tempel dag och natt, över den plats där ditt namn ska vara och där du ska bo, så att du hör mitt rop när jag vänder mig mot templet för att be, vare sig det är dag eller natt!</v>
<v n="30">Lyssna till alla de böner Israels folk sänder upp, när de står vända mot den här platsen. Ja, hör oss från din plats i himlen. Hör oss och förlåt oss!</v>
<v n="31">Om en man är anklagad för att ha gjort något ont och av det skälet står här inför ditt altare och intygar att han inte gjort det som han anklagas för,</v>
<v n="32">lyssna då till honom i himlen och gör det som är rätt. Avgör om han är skyldig eller inte.</v>
<v n="33" t="34">När ditt folk syndar och deras fiender besegrar dem, lyssna då på ditt folk och förlåt dem, om de på nytt vänder sig till dig och bekänner att du är deras Gud. Led dem tillbaka till det land du gav deras förfäder!</v>
<v n="35" t="36">Och om himlen är tillsluten och det inte regnar på grund av deras synd, lyssna då till dem i himlen och förlåt dem, när de ber på den här platsen och bekänner ditt namn. Hjälp dem, när du har straffat dem, att vandra de goda vägar som de bör vandra, och låt det regna över det land som du en gång gav åt ditt folk!</v>
<v n="37">Om svält eller epidemier drabbar landet, om det är missväxt eller mögel, eller om gräshoppor eller gräsmaskar har förstört växtligheten, eller om fienden anfaller landet,</v>
<v n="38">så lyssna till var och en som ber till dig med ett ärligt hjärta, medveten om sin synd.</v>
<v n="39">Förlåt dem då och handla efter ditt beslut med var och en!</v>
<v n="40">På så sätt kommer de att lära sig att alltid frukta dig i det land som du en gång gav åt deras förfäder.</v>
<v n="41" t="42">När utlänningar hör om ditt mäktiga namn och kommer hit från avlägsna länder för att tillbe dig, för de ska få höra om ditt stora namn och om dina väldiga under, och står vända mot detta tempel,</v>
<v n="43">hör dem då i din himmel och svara på deras böner! Ja, alla folk på jorden ska lära känna dig, och de ska hålla ditt namn högt, på samma sätt som ditt eget folk Israel gör. Och hela jorden ska få veta att detta är ditt tempel.</v>
<v n="44">När du sänder ut ditt folk för att strida mot fienden, och de ber till dig medan de ser mot din utvalda stad Jerusalem och mot detta tempel som jag har byggt åt dig,</v>
<v n="45">hör då deras bön och hjälp dem!</v>
<v n="46">Om de syndar mot dig och gör dig förargad, för vem gör inte det, låt då deras fiender föra bort dem som fångar till främmande land,</v>
<v n="47">men hör också deras bön om de kommer på bättre tankar och vänder sig till dig och bekänner att de har syndat och handlat fel!</v>
<v n="48">Om de uppriktigt vänder sig till dig och ber, vända mot det här landet som du gav deras förfäder, och mot staden Jerusalem som du har utvalt, och mot templet som jag har byggt åt dig,</v>
<v n="49">hör då deras rop, du som bor i himlen, och hjälp dem!</v>
<v n="50">Förlåt ditt folk alla deras onda gärningar, och låt deras besegrare vara barmhärtiga mot dem,</v>
<v n="51">för de är ditt folk, ditt arv, som du förde ut ur Egypten, den heta smältugnen.</v>
<v n="52">Låt dina ögon vara öppna, och dina öron höra deras vädjan! Herre, lyssna till dem och svara dem, när de än ber till dig,</v>
<v n="53">för när du förde våra förfäder ut ur Egyptens land, så talade du om för din tjänare Mose att du hade utvalt Israel bland alla folk på jorden till ditt eget folk."</v>
<v n="54" t="55">Salomo hade bett och ropat till Herren på knä med händerna sträckta mot himlen. När han avslutat sin bön reste han sig upp framför Herrens altare och välsignade med hög röst hela Israels folk:</v>
<v n="56">"Välsignad vare Herren, som har infriat sitt löfte och låtit Israels folk få ro. Allt har skett, som han lovade sin tjänare Mose.</v>
<v n="57">Herren, vår Gud, ska vara med oss som han var med våra förfäder! Han ska aldrig överge oss!</v>
<v n="58">Han ska ge oss en längtan att i allt göra hans vilja och att följa och hålla alla de bud som han gett våra förfäder.</v>
<v n="59">Orden i min bön ska alltid vara inför honom, både dag och natt, så att han hjälper mig och hela Israel och dagligen ger oss allt vi behöver.</v>
<v n="60">Folk över hela jorden ska få veta att Herren är Gud och att det inte finns någon annan.</v>
<v n="61">Se till att ni alltid lever rätt inför Herren, vår Gud, och alltid följer hans lagar och befallningar, precis som ni gör i dag!"</v>
<v n="62" t="63">Sedan invigde kungen och folket templet genom att offra slaktoffer till Herren, sammanlagt 22.000 tjurar och 120.000 får och getter!</v>
<v n="64">Kungen helgade mellersta delen av förgården framför templet och offrade där brännoffer, spisoffer och fett av tackoffer, eftersom kopparaltaret var för litet för den stora mängden av offer.</v>
<v n="65">Högtiden varade i fjorton dagar, och mycket folk kom från hela landet.</v>
<v n="66">Sedan sände Salomo hem dem, och alla var glada och tacksamma över att Herren hade visat en sådan godhet mot sin tjänare David och mot Israels folk.</v>
</c>
<c n="9">
<v n="1">När Salomo hade byggt färdigt templet och palatset och uppnått allt annat som han hade längtat efter att få göra,</v>
<v n="2" t="3">visade sig Herren för honom ännu en gång, så som han hade gjort i Gibeon. Herren sa:"Jag har hört din bön. Jag har helgat det här templet som du byggt, och jag har satt mitt namn här för evigt. Jag ska alltid vaka över det.</v>
<v n="4">Om du lever ett ärligt och uppriktigt liv inför mig som din far gjorde, och alltid lyder mig,</v>
<v n="5">då ska jag låta dina ättlingar få vara kungar i Israel i framtiden, precis som jag lovade kung David, när jag sa till honom att någon av hans ättlingar alltid kommer att inneha Israels tron.</v>
<v n="6">Men om du eller dina barn vänder er bort från mig och tillber andra gudar och inte följer mina lagar,</v>
<v n="7">då ska jag föra bort Israel från det land som jag har gett dem. Jag ska föra bort dem från detta tempel, som jag har invigt åt mitt namn, och jag ska stöta bort dem, så att jag slipper se dem. Israel kommer på så sätt att bli ett varnande exempel och något man nämner då man vill beskriva en plötslig förödelse.</v>
<v n="8">Templet som nu är så imponerande ska bli en ruinhög, och alla som går förbi ska förvånas och undra varför Herren har gjort så med landet och templet.</v>
<v n="9">Och svaret ska bli: 'Israel övergav Herren som hade fört dem ut ur Egypten. De började tillbe andra gudar i stället, och det är därför som Herren låtit dem drabbas av allt detta.'"</v>
<v n="10">När de tjugo år, som det tog Salomo att bygga templet och kungapalatset, hade gått,</v>
<v n="11" t="12">gav han kung Hiram i Tyrus tjugo städer i Galileen som betalning för allt ceder- och cypressträ och allt guld som han hade levererat till byggnationen. Men när Hiram kom från Tyrus för att titta på städerna var han långt ifrån nöjd.</v>
<v n="13">"Vad är det här för slags affär, min broder?" frågade han. "De här städerna är ju rena ödemarken!" (Och de är än i dag kända under namnet Ödemarken.)</v>
<v n="14">Hiram hade levererat 4.000 kilo guld till Salomo.</v>
<v n="15">Salomo hade använt tvångskommenderad arbetskraft till templet, kungapalatset, befästningarna, Jerusalems mur och städerna Hasor, Megiddo och Geser.</v>
<v n="16">Geser var den stad som intagits av kungen i Egypten. Han hade dödat befolkningen, bränt ner staden och senare gett den som hemgift till sin dotter, ecn av Salomos hustrur.</v>
<v n="17" t="18">Nu byggde Salomo upp Geser igen och även Nedre Bet-Horon, Baalat och Tamar, en stad som låg i öknen.</v>
<v n="19">Han byggde också upp städer till att vara förrådsplatser, städer till alla hans vagnar och hästar och för andra ändamål enligt hans önskan, både i Jerusalem, på Libanon och över hela det väldiga område han behärskade.</v>
<v n="20" t="21">Salomo tvångskommenderade arbetare, ättlingar till de folk israeliterna aldrig lyckats helt utrota och fördriva ur landet, amoreer, hetiter, perisseer, hiveer och jebuseer. De är fortfarande slavar i Israel.</v>
<v n="22">Salomo tvingade inte ut några israeliter till arbetet. De blev i stället soldater, tjänstemän, rådgivare och officerare som förde befälet över de soldater som bemannade stridsvagnarna.</v>
<v n="23">De 550 uppsyningsmännen över dem som utförde tvångsarbetet var också israeliter.</v>
<v n="24">När Faraos dotter hade flyttat från Davids stad, den gamla befästa delen av Jerusalem, till palatset Salomo hade byggt åt henne, uppförde han de stenlagda terrasserna på sluttningarna runt staden.</v>
<v n="25">Tre gånger om året offrade Salomo brännoffer och tackoffer på det altare som han hade byggt, och där tände han också rökelse, allt enligt Herrens instruktioner.</v>
<v n="26">Kung Salomo hade också ett skeppsvarv i Esjon-Geber, nära Elot vid Röda Havet i Edoms land, där han byggde en fartygsflotta.</v>
<v n="27" t="28">Även kung Hiram bidrog med erfaret sjöfolk, som tjänstgjorde i Salomos besättningar. De seglade till Ofir, och där hämtade de för Salomos räkning mer än 14.000 kilo guld.</v>
</c>
<c n="10">
<v n="1">När ryktet om Salomo och hans vishet nådde drottningen av Saba, bestämde hon sig för att besöka honom och sätta honom på prov.</v>
<v n="2">Hon kom till Jerusalem med en lång karavan av kameler, lastade med kryddor, guld och juveler, och hon talade med Salomo om allt hon hade på hjärtat.</v>
<v n="3">Salomo besvarade alla hennes frågor. Ingenting var för svårt för honom att förklara.</v>
<v n="4">Hon insåg snart att allt som hon hade hört om hans stora visdom var sant. Hon beundrade och lät sig imponeras av det vackra palatset som han hade byggt,</v>
<v n="5">den läckra maten som serverades av tjänare och uppassare i dyrbara dräkter och av de många offer som Salomo bar fram till Herren.</v>
<v n="6">"Allt jag har hört i mitt hemland om din visdom och om vad du har uträttat är sant!" utbrast hon.</v>
<v n="7">"Jag skulle aldrig kunnat tro på det om jag inte själv fått se det! Inte ens hälften har man berättat! Din vishet och din rikedom är mycket större än jag kunnat föreställa mig.</v>
<v n="8">Ditt folk måste vara lyckligt, och dina rådgivare verkar nöjda. Hur skulle de kunna vara annat, när de får stå här dag efter dag och lyssna till din visdom!</v>
<v n="9">All ära till Herren, din Gud, som har utvalt dig och satt dig på Israels tron! Vad Herren måste älska Israel, som har låtit dig bli dess kung för att bevara rätt och rättfärdighet!"</v>
<v n="10">Sedan gav hon kungen 4.000 kilo guld som gåva och stora mängder av välluktande kryddor och ädla stenar. Leveransen av kryddor är den största kända någonsin.</v>
<v n="11">(När kung Hirams fartyg anlände med guld från Ofir till Salomo, förde de också med sig stora mängder algumträ och ädla stenar.</v>
<v n="12">Salomo använde algumträ till inredningen i templet och kungapalatset och till harpor och psaltare för sina körer. Så mycket algumträ har varken förr eller senare funnits i landet.)</v>
<v n="13">Som tack för gåvorna från drottningen av Saba gav kung Salomo henne allt hon önskade sig, förutom vad han redan tidigare hade tänkt ge henne. Sedan återvände hon och hennes tjänare till sitt land.</v>
<v n="14">Varje år fick Salomo in guld till en vikt av omkring 22.000 kilo,</v>
<v n="15">förutom skatter och intäkter från affärer med de arabiska kungarna och landets eget folk.</v>
<v n="16" t="17">Han lät göra 200 större sköldar belagda med uthamrat guld, där guldet till varje sköld vägde över 3 kilo, och dessutom 300 mindre sköldar som vardera tog i anspråk 2 kilo guld. Dessa lät han förvara i Libanonskogens sal.</v>
<v n="18">Han lät också tillverka en stor tron i elfenben och belade den med guld.</v>
<v n="19">Den hade sex trappsteg, och ett ryggstöd som var avrundat upptill.</v>
<v n="20">På vart och ett av de båda armstöden stod ett lejon, och likaså stod två lejon ytterst på varje trappsteg, tillsammans tolv stycken. Något liknande hade aldrig skådats i hela världen.</v>
<v n="21">Alla kung Salomos bägare var av guld, liksom hela hans matservis i Libanonskogens sal. Silver användes inte, eftersom det inte ansågs ha något större värde!</v>
<v n="22">Kung Salomos handelsflotta samarbetade med kung Hirams, och vart tredje år kom fartygen hem med guld, silver, elfenben, apor och påfåglar.</v>
<v n="23">Kung Salomo var rikare och visare än någon annan kung på jorden.</v>
<v n="24">Mäktiga män från många länder kom för att lyssna till hans gudagivna visdom.</v>
<v n="25">De gav honom årligen stora gåvor av silver och guld, vackra kläder, myrra, kryddor, hästar och mulåsnor.</v>
<v n="26">Salomo samlade också många hästar och vagnar. Han hade 1.400 vagnar och 12.000 hästar dels i särskilda städer och dels i Jerusalem.</v>
<v n="27">Silver var på den tiden lika vanligt som sten, och cederträ hade inte större värde än vilket vanligt träslag som helst.</v>
<v n="28">Salomos hästar kom från Egypten och Mindre Asien, där hans män hade köpt upp dem till förmånliga priser.</v>
<v n="29">En egyptisk vagn fick de för omkring sju kilo silver och en häst för omkring ett och ett halvt kilo silver. Många av dessa såldes vidare till hetiternas och arameernas kungar.</v>
</c>
<c n="11">
<v n="1">Kung Salomo skaffade sig många hustrur vid sidan om den egyptiska prinsessan, Faraos dotter. En hel del av dem kom från länder där man tillbad avgudar, från Moab, Ammon, Edom och Sidon och från hetiterna.</v>
<v n="2">Trots att Herren klart och tydligt hade förbjudit Israel att beblanda sig med dessa folk, eftersom kvinnorna skulle kunna förleda dem att tillbe deras avgudar, gjorde Salomo ändå det.</v>
<v n="3">Han hade 700 hustrur av kunglig härkomst och 300 bihustrur. De fick honom att vända sig bort från Herren,</v>
<v n="4">särskilt när han började bli äldre. De övertalade honom att tillbe deras avgudar i stället för att bara vända sig till Herren och förlita sig på honom, som hans far David hade gjort.</v>
<v n="5">Salomo tillbad Astarte, sidoniernas gudinna och Milkom, ammoniternas avskyvärde gud.</v>
<v n="6">Alltså handlade Salomo uppenbart mot Herrens vilja och vägrade att följa Herrens befallningar, till skillnad från sin far.</v>
<v n="7">Han byggde till och med ett tempel på Oljeberget, öster om Jerusalem, åt Kemos, moabiternas gud, ett annat åt Molok, ammoniternas gud,</v>
<v n="8">och flera tempel byggdes för de av hans hustrur som dyrkade främmande gudar, så att de där kunde tända rökelse och offra till dem.</v>
<v n="9" t="10">Herren blev mycket vred över Salomos svek och för att han hade avfallit från Herren, Israels Gud, som två gånger hade uppenbarat sig för honom och varnat honom för att tillbe andra gudar. Men Salomo hade inte lyssnat,</v>
<v n="11">och därför sa Herren till honom: "Du har inte hållit det förbund vi ingick och inte heller levt efter mina lagar. Därför ska jag ta riket från dig och din familj och ge det åt någon annan.</v>
<v n="12" t="13">Men för din fars skull ska jag inte göra det medan du lever. Jag ska ta riket från din son, men inte hela. För Davids skull och för min utvalda stad Jerusalems skull, ska han få behålla en av stammarna."</v>
<v n="14">Herren såg till att Salomo fick en farlig motståndare i edomeen Hadad, som tillhörde den edomitiska kungafamiljen.</v>
<v n="15">Flera år tidigare, när David hade varit i Edom tillsammans med Joab för att begrava de israelitiska soldater som dött i strid, hade den israelitiska armén tagit livet av alla män i hela landet.</v>
<v n="16" t="18">Det tog sex månader att utföra detta. Men några kungliga tjänstemän hade tagit Hadad med sig till Egypten. Han var då bara en liten pojke. De begav sig från Midjan till Paran, där ytterligare några personer slöt sig till sällskapet och följde med dem till Egypten. Där tog Farao emot dem och gav Hadad ett hus med mark och även underhåll.</v>
<v n="19">Farao var så förtjust i Hadad att han gav honom en syster till drottning Tapenes som hustru.</v>
<v n="20">Med henne fick Hadad en son, Genubat, som växte upp i Faraos palats tillsammans med Faraos egna söner.</v>
<v n="21">Men när Hadad i Egypten fick höra att både David och Joab var döda, bad han Farao om tillåtelse att få vända tillbaka till Edom.</v>
<v n="22">"Varför ska du göra det?" frågade Farao honom. "Vad är det du saknar här? Är du missnöjd med någonting?Allting är utmärkt här, men jag vill ändå resa hem igen", svarade han.</v>
<v n="23">Ännu en av Salomos fiender, som Gud hade låtit få stor makt, var Reson. Han hade varit i tjänst hos Hadadeser, kungen i Soba, men flytt från sin post och lämnat landet.</v>
<v n="24">Reson hade blivit ledare för ett gäng banditer, män som hade flytt med honom till Damaskus när David besegrade Soba. Reson bosatte sig i Damaskus och tog kontrollen över staden.</v>
<v n="25">Under hela Salomos livstid var Reson hans bittra fiende och utgjorde alltså ytterligare ett problem för honom vid sidan av Hadad.</v>
<v n="26">En annan upprorsmakare var Nebats son Jerobeam från Sereda i Efraim. Hans mor hette Seruga och var änka.</v>
<v n="27" t="28">Det här är bakgrunden till hans uppror mot kungen: Salomo höll på att bygga upp terrasserna och reparerade murarna i Davids stad. Jerobeam var en duktig arbetare, och när Salomo upptäckte det gjorde han honom ansvarig för det arbete som Josefs stam skulle utföra.</v>
<v n="29">En dag när Jerobeam var på väg från Jerusalem, träffade han profeten Ahia från Silo, som var klädd i en alldeles ny mantel.</v>
<v n="30">När ingen annan fanns i närheten tog Ahia sin mantel och rev den i tolv delar</v>
<v n="31">och sa till Jerobeam: "Ta tio av de här bitarna, för Herren, Israels Gud säger: 'Jag ska ta kungariket ur Salomos hand och ge dig tio av stammarna.</v>
<v n="32">Men jag ska lämna kvar en stam åt honom för min tjänare Davids skull och för Jerusalems skull, den stad som jag har valt framför alla andra städer i Israel.</v>
<v n="33">Salomo har övergett mig och börjat tillbe Astarte, sidoniernas gudinna, Kemos, Moabs gud och Milkom, ammoniternas gud. Han har inte vandrat på mina vägar och inte gjort vad som är rätt. Han har inte följt mina lagar och föreskrifter så som hans far David gjorde.</v>
<v n="34">Men jag ska inte ta riket från honom nu. För min tjänare Davids skull, honom som jag utvalde därför att han höll mina bud, ska jag låta Salomo regera under resten av sitt liv.</v>
<v n="35">Men jag ska ta riket från hans söner och ge dig tio stammar.</v>
<v n="36">Hans son ska få behålla en stam, så att Davids ättlingar kan fortsätta att regera i Jerusalem, den stad där jag har bestämt att mitt namn ska finnas.</v>
<v n="37">Jag ska sätta dig på Israels tron och ge dig oinskränkt makt!</v>
<v n="38">Om du lyssnar till vad jag säger och vandrar på mina vägar och gör vad jag anser vara rätt och håller mina bud, som min tjänare David gjorde, då ska jag välsigna dig, och dina ättlingar ska regera över Israel. En gång gav jag samma löfte till David,</v>
<v n="39">men på grund av Salomos synd ska jag straffa Davids ättlingar, dock inte för alltid.'"</v>
<v n="40">Salomo försökte döda Jerobeam, men han flydde till Sisak, kungen i Egypten. Där stannade Jerobeam tills Salomo var död.</v>
<v n="41">Om annat som hände under Salomos regering och om all hans visdom finns skrivet i Salomos krönika.</v>
<v n="42">Salomo regerade i Jerusalem i fyrtio år,</v>
<v n="43">och när han hade dött blev han begraven i sin far Davids stad. Hans son Rehabeam efterträdde honom på tronen.</v>
</c>
<c n="12">
<v n="1">När Rehabeam skulle krönas kom hela Israel till Sikem för att vara med.</v>
<v n="2" t="4">Jerobeam, som fortfarande var kvar i Egypten, dit han hade flytt från Salomo, fick höra talas om detta genom sina vänner. De övertalade honom att komma till Sikem, där han förenade sig med det övriga folket, och han framställde en del av deras frågor till Rehabeam."Din far var en hård herre", sa Jerobeam. "Lätta på de bördor han har lagt på oss, så ska vi tjäna dig!"</v>
<v n="5">"Låt mig få tre dagar att tänka över saken", svarade Rehabeam. "Kom sedan tillbaka, så ska ni få höra mitt svar." Alla som samlats vände då tillbaka hem.</v>
<v n="6">Rehabeam konsulterade sin far Salomos rådgivare."Vad tycker ni att jag ska göra?" frågade han dem.</v>
<v n="7">"Om du ger dem det svar de vill ha, och om du lovar att vara en god regent och tjäna dem, så kommer du att få vara deras kung så länge du lever", svarade rådgivarna.</v>
<v n="8">Men Rehabeam vägrade lyssna till detta och kallade i stället till sig några yngre män, som han hade vuxit upp tillsammans med.</v>
<v n="9">"Hur ser ni på saken?" frågade han dem.</v>
<v n="10">De svarade: "Säg till dem så här: 'Om ni tycker att min far var hård mot er, så ska jag bli ännu hårdare.</v>
<v n="11">Ja, min far var sträng, men jag kommer att bli ännu strängare. Min far använde riset mot er, men jag ska låta er smaka piskan!'"</v>
<v n="12" t="14">När Jerobeam mötte folket tre dagar senare fick de därför ett besked som gick helt emot Salomos rådgivares förslag.</v>
<v n="15">Kungen lyssnade alltså inte till folket. Men Herren hade sin hand i detta för att löftet som profeten Ahia från Silo hade gett till Jerobeam skulle infrias.</v>
<v n="16" t="17">När folket förstod att kungen menade vad han sa och vägrade att lyssna till dem, började de ropa: "Ner med David och hela hans släkt! Nu går vi hem! Låt Rehabeam vara kung över sin egen familj!"Alla övergav honom utom Juda stam, som förblev lojal mot Rehabeam.</v>
<v n="18">När Rehabeam sände iväg Adoram, som hade uppsikt över de allmänna arbetena, för att sammankalla folk också från andra stammar, blev han stenad till döds. Rehabeam fick mycket snabbt fly undan i sin vagn till Jerusalem,</v>
<v n="19">och intill denna dag har Israel varit i uppror mot Davids kungaätt.</v>
<v n="20">När Israels folk fick höra att Jerobeam hade återvänt från Egypten, bad de honom komma till ett möte med hela folket. Där utropades han till kung i Israel. Det var bara Juda stam som höll sig till Davids familj.</v>
<v n="21">När Rehabeam anlände till Jerusalem, sammankallade han armén och alla vapenföra män i Juda och den del av Benjamin som låg inom hans område. Med 180.000 soldater hade han för avsikt att tvinga resten av Israel att erkänna honom som kung.</v>
<v n="22">Men Gud sände ett budskap till profeten Semaja:</v>
<v n="23" t="24">"Säg till Rehabeam, Salomos son och kung i Juda, och till alla andra i Juda och Benjamin, att de inte ska strida mot sina bröder, Israels folk. Be dem att återvända hem, för det som har hänt Rehabeam är efter min vilja."På Herrens befallning upplöstes alltså armén, och var och en återvände till sitt.</v>
<v n="25">Jerobeam befäste staden Sikem i Efraims bergsbygd och slog sig ner där. Senare byggde han upp Penuel.</v>
<v n="26">Jerobeam förstod att om han inte gick mycket försiktigt tillväga, så skulle folket på nytt vilja ha en av Davids ättlingar som kung.</v>
<v n="27">Han var också rädd för att de kunde bli vänligt inställda till Rehabeam om de fortsatte att offra i Jerusalem. Kanske skulle de till och med kunna döda honom för att sedan be Rehabeam att överta tronen.</v>
<v n="28">Jerobeam lät då på uppmaning av sina rådgivare tillverka två kalvar av guld. Sedan sammankallade han folket och sa: "Det blir alldeles för besvärligt att gå till Jerusalem. Från och med nu ska de här båda guldkalvarna vara era gudar. De får representera den gud som ledde er ut ur slaveriet i Egypten."</v>
<v n="29">En av dessa guldkalvar ställdes i Betel och den andra i Dan.</v>
<v n="30">Guldkalvarna blev orsak till att folket förleddes att synda mot Herren. Man reste till och med ända upp till Dan för att tillbe den kalv som fanns där.</v>
<v n="31">Jerobeam byggde också upp offeraltaren på höjderna och avskilde präster bland folket, även sådana som inte var leviter (Levi stam var utvald av Gud till prästtjänst).</v>
<v n="32">Jerobeam instiftade en fest i Betel under hösten på en dag som han själv valde. Festen skulle motsvara den årliga högtiden i Jerusalem. Jerobeam offrade själv på altaret till kalvarna i Betel och tände rökelse. Och det var där i Betel som han avskilde präster för offerhusen på höjderna.</v>
</c>
<c n="13">
<v n="1">När Jerobeam närmade sig altaret för att tända offerelden</v>
<v n="2">steg en profet, som Herren hade kallat dit, fram och ropade: "O, altare, altare! Herren säger att ett barn vid namn Josia ska födas i Davids hus. Han ska på dig offra de offerhöjdspräster som nu har kommit hit för att tända rökelse, och människoben ska då brännas på dig."</v>
<v n="3">Sedan tillade han att ett tecken skulle bevisa att budskapet var från Herren: "Herren säger att detta altare ska falla sönder, och att askan på det ska hamna på marken."</v>
<v n="4">Då blev kungen rasande på profeten och gav order om att han skulle gripas. När han sträckte ut sin arm mot profeten blev den förlamad, så att han inte kunde dra den tillbaka.</v>
<v n="5">Samtidigt uppstod en spricka i altaret, och askan rann ut på marken, precis det tecken som profeten hade sagt skulle inträffa som bevis på att det var Gud som hade talat genom profeten.</v>
<v n="6">"Be Herren, din Gud, att göra mig frisk i armen igen", sa kungen till profeten. Profeten gjorde som han önskade, och kungens arm blev fullt normal igen.</v>
<v n="7">Då sa kungen till profeten: "Kom med mig till palatset och ät med mig så ska jag belöna dig!"</v>
<v n="8">"Inte ens om du gav mig hälften av all din rikedom skulle jag gå med dig", svarade profeten. "Inte heller vill jag äta eller dricka vatten på denna plats,</v>
<v n="9">för Herren har gett mig en bestämd order om att inte äta eller dricka någonting medan jag är här, och att jag inte heller ska gå tillbaka till Juda samma väg jag kom."</v>
<v n="10">Profeten tog alltså en annan väg tillbaka.</v>
<v n="11">Men i Betel bodde det en gammal profet, och hans söner kom hem och berättade vad profeten från Juda hade gjort och vad han hade sagt till kungen.</v>
<v n="12" t="13">"Vilken väg tog han?" frågade den gamle profeten.När de berättat det för honom, sa han: "Skynda er att sadla min åsna."Så snart de hade sadlat åsnan</v>
<v n="14">red han efter profeten och hittade honom där han satt under en ek."Är du profeten som kommer från Juda?" frågade han honom."Ja, det är jag", svarade han.</v>
<v n="15">"Kom med mig hem och ät", bad den gamle profeten.</v>
<v n="16" t="17">"Nej, det kan jag inte", svarade profeten från Juda. "Jag har fått order att varken äta eller dricka i Betel. Herren varnade mig för att göra det. Han sa också till mig att inte återvända samma väg som jag kom."</v>
<v n="18">"Jag är också profet", sa den gamle mannen. "En ängel har gett mig ett budskap från Herren. Jag har fått i uppdrag att ta dig med hem och ge dig att äta och dricka."Den gamle mannen ljög för honom,</v>
<v n="19">men det blev så att de följdes åt till hans hus, där profeten fick mat att äta och vatten att dricka.</v>
<v n="20">Medan de satt vid bordet, kom ett budskap från Herren till den gamle mannen,</v>
<v n="21" t="22">och han ropade till profeten från Juda: "Herren säger att din kropp inte ska bli begravd hos dina fäder. Du har varit olydig mot hans uttryckliga befallning i och med att du har kommit hit och ätit och druckit."</v>
<v n="23">När de avslutat måltiden sadlade den gamle mannen profetens åsna,</v>
<v n="24" t="25">och han gav sig iväg igen. Men på vägen kom ett lejon emot honom och dödade honom. Hans kropp låg där på vägen med åsnan och lejonet stående bredvid. De som kom förbi såg kroppen ligga på vägen och lejonet stå alldeles stilla bredvid. Detta berättades i Betel, där den gamle profeten bodde.</v>
<v n="26">"Det är profeten som var olydig mot Herrens befallning", utropade han när han fick höra det. "Det är därför som Herren låtit lejonet döda honom."</v>
<v n="27">Han bad än en gång sönerna att sadla åsnan och red iväg.</v>
<v n="28">Han fann profetens kropp på vägen, och åsnan och lejonet stod fortfarande kvar där. Lejonet hade inte ätit av kroppen och inte heller anfallit åsnan.</v>
<v n="29">Profeten lade kroppen på åsnan och tog den med hem till staden för att hålla dödsklagan över mannen och begrava honom.</v>
<v n="30">Han lade kroppen i sin egen grav och utbrast: "Min broder, min broder!"</v>
<v n="31">Senare sa han till sina söner att de, när tiden var inne, skulle begrava honom där profeten låg, och han tillade: "Lägg mina ben bredvid hans ben.</v>
<v n="32">För Herren sa till honom att profetera över altaret i Betel, och hans förbannelse över offerhöjdshusen i alla Samariens städer ska verkligen gå i fullbordan."</v>
<v n="33">Trots profetens varning vände inte Jerobeam om från sin ogudaktiga väg. I stället gjorde han ännu fler män bland folket till präster, ja, vem som ville kunde få bli präst.</v>
<v n="34">Detta var en mycket stor synd, och den resulterade i att Jerobeams rike föll sönder och att hans familj dog ut.</v>
</c>
<c n="14">
<v n="1">Vid den tiden blev Jerobeams son Abia mycket sjuk.</v>
<v n="2">Då föreslog Jerobeam sin hustru att hon skulle maskera sig så att ingen skulle kunna känna igen henne som drottningen. "Sedan ska du gå till Silo och söka upp profeten Ahia, han som förutsa att jag skulle bli kung", sa Jerobeam.</v>
<v n="3">"Ta med dig tio bröd, några kakor och en kruka honung. Ge honom det som gåva och fråga om pojken kommer att bli frisk igen."</v>
<v n="4">Drottningen gav sig iväg till Ahias hem i Silo. Ahia var nu en gammal man och kunde inte se.</v>
<v n="5">Men Herren talade om för honom att drottningen skulle komma förklädd till honom för att fråga om sin sjuke son. Herren talade också om för Ahia vad han skulle svara henne.</v>
<v n="6">När därför Ahia hörde henne komma i dörren, ropade han: "Kom in, du Jerobeams hustru! Varför försöker du dölja vem du är? Jag har sorgliga nyheter åt dig.</v>
<v n="7">Ge din man den här hälsningen från Herren, Israels Gud: 'Jag upphöjde dig, en vanlig medborgare i Israel, till att bli dess kung.</v>
<v n="8">Jag tog kungariket från Davids familj och gav det till dig, men du har inte lytt mina befallningar, som min tjänare David gjorde. Hans hjärtas önskan var alltid att lyda mig och göra det jag ville att han skulle göra.</v>
<v n="9">Men du har gjort mer ont än alla andra kungar före dig. Du har låtit göra andra gudar och gjort mig rasande med dina guldkalvar. Eftersom du har vägrat att kännas vid mig</v>
<v n="10">ska jag låta olyckor komma över din familj. Alla dina söner kommer att dö, både den som nu är sjuk och alla de övriga. Jag ska förinta hela din familj, som man bränner gödsel tills det inte finns något kvar.</v>
<v n="11">De i din familj som dör inne i staden ska ätas av hundar, och de som dör ute på landsbygden blir mat till fåglarna.'"</v>
<v n="12">Sedan sa Ahia till drottningen: "Gå nu hem. När du går in i staden kommer pojken att dö!</v>
<v n="13">Hela Israel ska sörja vid hans grav, och han är den ende i er familj som kommer att läggas i en grav, för det är bara i honom av hela Jerobeams familj som Herren har sett något gott.</v>
<v n="14">Herren ska låta en kung uppstå i Israel, som ska utplåna Jerobeams hela släkt.</v>
<v n="15">Herren ska skaka Israel som vass i strömmande vatten.Han ska rycka upp Israel från detta goda land, som gavs till deras förfäder, och sprida ut dess invånare långt bort till andra sidan av floden Eufrat. De har skymfat Herren genom sin tillbedjan av andra gudar.</v>
<v n="16">Han ska överge Israel på grund av Jerobeams synd, som har fått hela Israel att synda med honom."</v>
<v n="17">Jerobeams hustru återvände till Tirsa, och just som hon gick in genom dörren till sitt hem dog pojken.</v>
<v n="18">Han begravdes, och man sörjde honom över hela landet, precis som Herren hade förutsagt genom Ahia.</v>
<v n="19">Vad Jerobeam uträttade i övrigt, de krig han förde och annat som skedde under hans regeringstid, finns nedtecknat i Israels kungars krönika.</v>
<v n="20">Jerobeam regerade i tjugotvå år och efterträddes vid sin död av sonen Nadab.</v>
<v n="21">Rehabeam, Salomos son, var samtida med honom som kung i Juda. Han var fyrtioett år gammal när han började regera och innehade tronen i Jerusalem i sjutton år, den stad som Herren hade utsett bland alla andra städer att själv bo i. Rehabeams mor var ammonitiska och hette Naama.</v>
<v n="22">Under Rehabeams regering syndade folket i Juda, precis som förhållandet var i Israel. Herren blev därför mycket vred på grund av deras synd, som till och med var värre än deras föräldrars.</v>
<v n="23">Man byggde offeraltaren, obelisker och avgudar på höjderna och under alla stora träd.</v>
<v n="24">Det fanns till och med manliga tempelprostituerade i landet, och folket i Juda blev lika moraliskt förfallet som de hednafolk Herren hade drivit bort för att bereda dem plats.</v>
<v n="25">Under Rehabeams femte regeringsår anföll den egyptiske kungen Sisak Jerusalem och intog staden.</v>
<v n="26">Han plundrade templet och palatset och stal allt, även sköldarna av guld, som Salomo hade gjort.</v>
<v n="27">Rehabeam gjorde då sköldar av koppar i stället och lät den kungliga livvakten använda dem i tjänsten.</v>
<v n="28">Varje gång kungen gick upp till templet paraderade de för honom med sköldarna, som de sedan förvarade i sitt högkvarter.</v>
<v n="29">Det som hände under Rehabeams regeringstid finns återgivet i Juda kungars krönika.</v>
<v n="30">Det förekom ständiga krig mellan Rehabeam och Jerobeam.</v>
<v n="31">När Rehabeam dog och begravdes bland sina fäder i Jerusalem ( hans mor var ammonitiskan Naama) efterträddes han av sonen Abiam.</v>
</c>
<c n="15">
<v n="1" t="2">Abiam började sin treåriga regeringstid i Jerusalem som kung i Juda under Jerobeams artonde regeringsår i Israel. (Abiams mor hette Maaka och var dotter till Abisalom.)</v>
<v n="3">Han syndade lika grovt som sin far, och hans hjärta var inte hängivet Gud, som kung Davids hade varit.</v>
<v n="4" t="5">Men trots Abiams synd kom Herren ihåg löftet till David och gjorde inte slut på Davids kungliga ätt, för David hade varit lydig mot Gud under hela sin livstid, med undantag för affären med hetiten Uria. Därför fick Abiam en son som skulle efterträda honom på tronen och göra Jerusalem starkt.</v>
<v n="6">Under hela Abiams regeringstid var det ständiga krig mellan Israel och Juda.</v>
<v n="7">Allt övrigt som hände under Abiams regering finns att läsa i Juda kungars krönika.</v>
<v n="8">När han hade dött begravdes han i Jerusalem, och hans son Asa efterträdde honom.</v>
<v n="9">Asa blev kung i Juda under Jerobeams tjugonde regeringsår i Israel, och</v>
<v n="10">han regerade i fyrtioett år i Jerusalem. Hans farmor hette Maaka och var Abisaloms dotter.</v>
<v n="11">Asa gjorde det som var rätt i Herrens ögon, precis som hans förfader David hade gjort.</v>
<v n="12">Han drev ut de manliga prostituerade ur landet och rev ner alla de avgudar som hans far hade gjort.</v>
<v n="13">Han avsatte sin farmor Maaka som drottningmoder, därför att hon hade låtit tillverka en avgud, en Asera. Den högg han ner och brände upp i Kidrons dal.</v>
<v n="14">Men offerhusen på höjderna fick vara kvar, för Asa insåg inte att det var fel att ha dem kvar.</v>
<v n="15">Han förde till templet allt det silver och guld som han och hans far hade avskilt för Herren.</v>
<v n="16">Det rådde ett ständigt krig mellan kung Asa i Juda och kung Baesa i Israel.</v>
<v n="17">Baesa byggde befästningar kring Rama i ett försök att skära av alla förbindelser till Asa.</v>
<v n="18">Då tog Asa allt silver och guld som fanns kvar i templets skattkammare, och även skatterna i palatset, och bad sina tjänare att föra alltsammans till den arameiske kungen Ben-Hadad i Damaskus och säga:</v>
<v n="19">"Låt oss ingå förbund som våra förfäder gjorde. Ta emot min gåva och bryt ditt förbund med kung Baesa i Israel, så att han låter mig vara i fred."</v>
<v n="20">Ben-Hadad gick med på förslaget och sände sina arméer mot några av Israels städer. Han intog Ijon, Dan, Abel-Bet-Maaka och hela Kinarot och Naftali.</v>
<v n="21">När Baesa hörde detta slutade han bygga på befästningen i Rama och vände tillbaka till Tirsa.</v>
<v n="22">Kung Asa sammankallade då hela Juda för att riva ner Rama och bära bort all sten och allt timmer och övrigt byggnadsmaterial. Det använde han till att bygga upp Geba i Benjamin och staden Mispa.</v>
<v n="23">Det övriga av Asas bedrifter, alla hans erövringar och namnen på de städer han byggde återfinns i Juda kungars krönika.På äldre dagar fick han en sjukdom i sina fötter.</v>
<v n="24">När han dog begravdes han på den kungliga begravningsplatsen i Jerusalem, och hans son Josafat efterträdde honom.</v>
<v n="25" t="26">Under kung Asas andra regeringsår blev Jerobeams son Nadab kung i Israel. Han regerade bara i två år och var inte någon god kung. I likhet med sin far tillbad han många olika avgudar och förledde Israel till synd.</v>
<v n="27">Baesa, son till Ahia från Isaskars stam, ledde en sammansvärjning mot Nadab och lönnmördade honom när han med den israelitiska armén belägrade den filisteiska staden Gibbeton.</v>
<v n="28">Baesa efterträdde Nadab som kung över Israel i Tirsa, och detta hände under kung Asas tredje regeringsår över Juda.</v>
<v n="29">Baesa dödade omedelbart alla som tillhörde Jerobeams familj, så att den dog ut, precis som Herren hade sagt genom profeten Ahia från Silo.</v>
<v n="30">Detta skedde därför att Jerobeam hade retat Herren till vrede genom att synda och förleda det övriga Israel till synd.</v>
<v n="31">Om händelserna under Nadabs regeringstid finns berättat i Israels kungars krönika.</v>
<v n="32" t="33">Det rådde ständiga strider mellan kung Asa i Juda och kung Baesa i Israel. Baesa regerade i tjugofyra år,</v>
<v n="34">men hela tiden gjorde han det som var ont i Herrens ögon. Han handlade som Jerobeam hade gjort och förledde Israels folk att synda mot Herren.</v>
</c>
<c n="16">
<v n="1">Vid denna tid framförde profeten Jehu ett domsbudskap från Herren till kung Baesa:</v>
<v n="2">"Jag lyfte upp dig ur gruset för att göra dig till kung över mitt folk Israel, men du har vandrat på Jerobeams ogudaktiga vägar. Du har fått mitt folk att synda och mig att bli vred.</v>
<v n="3">Därför ska jag nu förgöra dig och din familj, på samma sätt som jag gjorde med Jerobeam.</v>
<v n="4" t="7">De i din familj som dör inne i staden ska bli uppätna av hundar, och de som dör ute på landsbygden ska bli mat åt fåglar."Det budskap Baesa och hans familj fick var orsakat av att han med sina ogudaktiga gärningar hade förargat Herren. Han var lika ogudaktig som Jerobeam hade varit. Det övriga som hände under Baesas regering, hans bedrifter och erövringar, finns uppskrivet i Israels kungars krönika. Baesa begravdes i Tirsa.</v>
<v n="8">Ela, Baesas son, blev kung i Israel under kung Asas tjugosjätte regeringsår i Juda, men han regerade bara i två år.</v>
<v n="9">Då anstiftade Simri, som hade befälet över hälften av stridsvagnarna, en sammansvärjning mot honom. En dag var kung Ela berusad när han befann sig hemma hos Arsa, som hade ansvaret för palatset i huvudstaden Tirsa.</v>
<v n="10">Simri gick helt enkelt bara in i huset och dödade Ela. Detta hände under kung Asas tjugosjunde regeringsår i Juda. Sedan utnämnde Simri sig själv till ny kung i Israel.</v>
<v n="11">Simri dödade omedelbart hela den kungliga familjen och skonade ingen enda man eller pojke, inte ens de som bara var vänner till familjen.</v>
<v n="12">Allt detta var helt i överensstämmelse med vad Herren hade förutsagt genom profeten Jehu.</v>
<v n="13">Tragedin var en följd av Baesas och hans son Elas synder, för de hade förlett Israel till att tillbe värdelösa avgudar, och Herren var mycket vred över detta.</v>
<v n="14">Vad som i övrigt hände under Elas regering finns nedtecknat i Israels kungars krönika.</v>
<v n="15" t="16">Men Simri fick bara vara vid makten i sju dagar. När Israels armé, som då belägrade Gibbeton, fick höra att Simri hade lönnmördat kungen, beslutade de att göra Omri, överbefälhavaren för armén, till kung.</v>
<v n="17">Omri förflyttade sig med armén från Gibbeton till Israels huvudstad Tirsa, som han belägrade.</v>
<v n="18">När Simri såg att staden var förlorad, gick han in i palatset och satte eld på det.</v>
<v n="19">Han dog därför att han hade syndat och liksom Jerobeam tillbett avgudar och förlett Israels folk att göra detsamma.</v>
<v n="20">Om Simri och hans sammansvärjning finns mer att läsa i Israels kungars krönika.</v>
<v n="21">Men nu blev Israels kungarike delat i två halvor. Ungefär hälften av folket fortsatte att följa Omri, medan de återstående valde Tibni, Ginats son, till sin ledare.</v>
<v n="22">Men Omri segrade, Tibni dödades och Omri kunde sedan regera utan motstånd.</v>
<v n="23">Kung Asa i Juda hade suttit på sin tron i trettioett år, när Omri fick makten i Israel. Den behöll han i tolv år, sex av dem i Tirsa.</v>
<v n="24">Omri köpte kullen Samaria av Semer för två siklar silver och byggde en stad där som han kallade Samaria efter Semer, den tidigare ägaren.</v>
<v n="25">Men Omri var ogudaktigare än alla tidigare kungar.</v>
<v n="26">Han tillbad avgudar precis som Jerobeam och förledde Israel till samma synder, och Gud blev mycket vred på honom.</v>
<v n="27">Omris historia i övrigt finns upptecknad i Israels kungars krönika.</v>
<v n="28">När Omri var död begravdes han i Samaria, och hans son Ahab blev kung efter honom.</v>
<v n="29">Kung Asa i Juda hade varit trettioåtta år på tronen, när Ahab blev kung över Israel. Ahab regerade i tjugotvå år.</v>
<v n="30">Ahab gjorde det som var ännu mer avskyvärt i Herrens ögon än sin far Omri.</v>
<v n="31">Dessutom gifte han sig med Isebel, dotter till sidoniernas kung Etbaal och började sedan själv tillbe Baal.</v>
<v n="32">Först byggde han ett altare åt Baal i Samaria,</v>
<v n="33">och därefter tillverkade han en Asera och kom på så sätt att uppväcka Herrens vrede mer än någon tidigare kung i Israel.</v>
<v n="34">Det var under Ahabs regering som en man från Betel vid namn Hiel byggde upp Jeriko på nytt. När han lade grunden dog hans äldste son Abiram, och när han avslutade arbetet genom att hänga upp stadsportarna dog hans yngste son Segib. Detta var helt enligt den Herrens förbannelse över Jeriko, som hade uttalats av Josua, Nuns son.</v>
</c>
<c n="17">
<v n="1">Profeten Elia från Tisbe i Gilead kom till kung Ahab och sa: "Så sant som Herren, Israels Gud lever, kommer det inte att falla varken dagg eller regn under flera år annat än på mitt ord!"</v>
<v n="2">Därefter sa Herren till Elia:</v>
<v n="3">"Gå österut och göm dig vid bäcken Kerit, öster om den plats där den rinner ut i floden Jordan.</v>
<v n="4">Drick vattnet i bäcken och ät det som korparna kommer med, för det är jag som har befallt dem att förse dig med mat."</v>
<v n="5">Elia gjorde som Herren hade sagt, och han slog läger vid bäcken.</v>
<v n="6">Korparna kom med bröd och kött varje morgon och kväll, och han drack ur bäcken.</v>
<v n="7">Men efter någon tid torkade bäcken ut, för det regnade inte någonstans i hela landet.</v>
<v n="8" t="9">"Gå till byn Sarefat i närheten av Sidon och stanna där", sa Herren till Elia. "Där finns en änka som jag har befallt att ge dig mat."</v>
<v n="10">Elia gick alltså till Sarefat. När han kom fram till stadsporten fick han se en änka som gick och samlade ved, och han bad henne om lite vatten.</v>
<v n="11">När hon gick för att hämta vattnet, ropade han efter henne att också ta med en bit bröd till honom.</v>
<v n="12">"Jag svär vid Herren, din Gud, att jag inte har en enda brödbit i hela huset", svarade hon. "Jag har bara en handfull mjöl kvar och några droppar olja i bottnen på krukan. Jag skulle just samla ihop lite ved för att laga vår sista måltid, för sedan kommer min son och jag att dö av svält."</v>
<v n="13">"Var inte orolig", sa Elia till henne. "Gå och baka av det du har, men ge mig först! Sedan ska det fortfarande finnas tillräckligt kvar åt dig och din son.</v>
<v n="14">Herren, Israels Gud, säger att det alltid ska finnas tillräckligt med mjöl och olja i ditt förråd, ända tills han sänder regn och det kan börja växa igen!"</v>
<v n="15">Hon gjorde som Elia hade sagt till henne, och både hon och hennes son och profeten fortsatte sedan att äta av hennes förråd så länge de behövde.</v>
<v n="16">Det fanns alltid tillräckligt med mjöl och olja kvar, precis som Herren hade lovat genom Elia.</v>
<v n="17">Men så en dag blev kvinnans son sjuk. Han blev allt sämre och till slut dog han.</v>
<v n="18">"Du gudsman, vad är det du har gjort mot mig?" ropade hon förtvivlat. "Har du kommit för att straffa mig för mina synder genom att döda min son?"</v>
<v n="19">"Kom hit med honom", svarade Elia. Han tog pojkens kropp från henne och bar upp den i övre våningen till rummet där han bodde. Han lade pojken på sin säng</v>
<v n="20">och ropade till Herren: "Herre, min Gud, varför har du dödat sonen till denna änka, som jag bor hos?"</v>
<v n="21">Sedan sträckte han ut sig över barnet tre gånger och ropade till Herren: "Herre, min Gud, låt honom få liv igen!"</v>
<v n="22">Herren hörde Elias bön, och pojken fick liv på nytt.</v>
<v n="23">Elia tog med sig honom ner igen och lämnade honom till modern."Titta! Han lever!" sa han leende.</v>
<v n="24">Hon såg på sin son och sa glatt: "Nu är jag övertygad om att du är en profet och att det du säger kommer från Herren!"</v>
</c>
<c n="18">
<v n="1">Tre år senare sa Herren till Elia: "Gå och tala om för kung Ahab att Herren snart ska låta det regna igen!"</v>
<v n="2">Elia gav sig iväg för att tala med kungen.Under tiden hade hungersnöden blivit mycket svår i Samaria.</v>
<v n="3" t="4">Den man som hade hand om alla affärer i Ahabs hushåll hette Obadja, en man som mycket hängivet följde Herren. En gång, när drottning Isebel hade försökt döda alla Herrens profeter, hade Obadja gömt hundra av dem i två grottor, femtio i varje, och försett dem med mat och vatten.</v>
<v n="5">För att försöka rädda sina djur hade kungen sagt till Obadja: "Vi måste söka vid varje bäck och vattendrag för att hitta gräs, så att vi åtminstone kan rädda några av mina hästar och mulåsnor. Vi går åt var sitt håll och söker igenom hela landet."</v>
<v n="6">De gjorde så och gav sig av.</v>
<v n="7">Plötsligt fick Obadja se Elia komma gående, och så snart han kände igen honom föll han ner för honom."Är det verkligen du, min herre Elia?" frågade han.</v>
<v n="8">"Ja, det är det", svarade Elia. "Nu ska du gå och tala om för kungen att jag är här."</v>
<v n="9">Men Obadja protesterade. "Vad har jag gjort för ont, eftersom du sänder mig i döden?</v>
<v n="10">Ja, jag svär inför Gud att kungen har sökt hos varje folk och i varje kungarike för att få tag på dig. Och varje gång han fick beskedet att man inte visste var du fanns, tvingade han deras kungar att svära på att det var sant.</v>
<v n="11">Och nu säger du att jag ska gå och tala om för honom att du är här!</v>
<v n="12">Men så snart jag har gått härifrån, så kanske Herrens Ande för bort dig, ingen vet vart, och när sedan Ahab kommer och du inte är här dödar han mig. Varför ska detta hända mig, som har tjänat Herren i hela mitt liv?</v>
<v n="13">Förresten, har ingen talat om för dig hur drottning Isebel försökte döda Herrens profeter, och hur jag då gömde hundra av dem i två grottor och gav dem mat och vatten?</v>
<v n="14">Och nu vill du att jag ska gå och tala om för kungen att du är här! Om jag gör det är jag dödens!"</v>
<v n="15">"Jag svär inför Herren, härskarornas Gud, i vars närhet jag nu står, att jag i dag personligen ska infinna mig hos Ahab", försäkrade Elia.</v>
<v n="16">Obadja gick då och berättade för Ahab att Elia hade kommit, och Ahab gick ut för att träffa honom.</v>
<v n="17">"Jaså, där är du, du som dragit denna fruktansvärda olycka över Israel?" utbrast Ahab när han fick se profeten.</v>
<v n="18">"Du talar om dig själv", svarade Elia. "Du och din familj har ju vägrat att lyda Herren och i stället tillbett Baal.</v>
<v n="19">Samla nu allt folk i Israel på berget Karmel, tillsammans med Baals 45 profeter och Aserans 400 profeter, som Isebel försörjer."</v>
<v n="20">Ahab sammankallade hela folket med alla profeterna på berget Karmel.</v>
<v n="21">Där höll Elia ett tal till dem. "Hur länge ska ni fortsätta att vingla mellan olika åsikter?" frågade han folket. "Om Herren är Gud, följ då honom! Men om Baal är det, ska ni naturligtvis följa honom!</v>
<v n="22">Jag är den ende av Herrens profeter som finns kvar, men Baal har 450 profeter", fortsatte Elia.</v>
<v n="23">"Nu ska ni skaffa fram två tjurar. Baals profeter kan få välja vilken de vill ha, och sedan ska de stycka den och lägga den på veden på sitt altare, men utan att tända eld på veden. Jag ska göra i ordning den andra tjuren och lägga den på veden på Herrens altare, utan att tända eld på veden.</v>
<v n="24">Om ni ber till er gud, så ska jag be till Herren, min Gud, och den som svarar med eld och tänder veden, är den sanne Guden!"Man gick med på Elias förslag.</v>
<v n="25">Då vände sig Elia till Baals profeter. "Ni kan få pröva först, för ni är så många", sa han. "Välj en av tjurarna och gör den i ordning. Sedan kan ni börja anropa er gud, men ni får inte tända eld på veden."</v>
<v n="26">De gjorde i ordning en av tjurarna, lade den på altaret och ropade sedan hela förmiddagen på Baal: "Baal, hör oss, hör oss!" Men de fick inget svar, och då började de att dansa runt altaret.</v>
<v n="27">Vid middagstid började Elia driva med dem."Ni måste nog ropa ännu högre, för att väcka er guds uppmärksamet", retades han. "Han kanske är upptagen med annat eller är ute och reser! Han kanske rentav ligger och sover, så att ni måste väcka honom!"</v>
<v n="28">Då ropade de ännu högre, och som deras sed var skar de sig med knivar och svärd så att de blödde.</v>
<v n="29">De höll på hela eftermiddagen tills det var hög tid att bära fram kvällsoffret, men ingen svarade dem och ingen röst hördes.</v>
<v n="30">"Kom nu hit till mig", ropade plötsligt Elia till folket.Alla trängdes omkring honom medan han byggde upp altaret som hade varit nerrivet.</v>
<v n="31">Han tog tolv stenar, en för var och en av Israels stammar,</v>
<v n="32">och av dem byggde han altaret. Han grävde därefter ett dike runt om det, en och en halv meter brett.</v>
<v n="33">Sedan lade han ved på altaret, styckade tjuren och placerade den på veden."Fyll fyra hinkar med vatten och häll det över köttstyckena och veden", befallde Elia.</v>
<v n="34">När de hade gjort det, bad han dem att upprepa proceduren."Ni ska göra det ännu en gång", sa han.När de för tredje gången gjorde som han sa</v>
<v n="35">rann vattnet ner över altaret och fyllde diket.</v>
<v n="36">När det var dags för kvällsoffret gick Elia fram till altaret och bad. "Herre, Abrahams, Isaks och Israels Gud, bevisa i dag att du är Gud i Israel och att jag är din tjänare, som har gjort allt detta på din befallning!</v>
<v n="37">Herre, svara mig, svara mig, så att alla förstår att du är Gud och att du vill föra dem tillbaka till dig!"</v>
<v n="38">Då kom plötsligt en flammande eld ner från himlen som brände upp tjuren, veden, stenarna och jorden och till och med torkade upp allt vattnet i diket.</v>
<v n="39">När folket såg vad som hände, föll de ner med sina ansikten mot marken och ropade: "Herren är Gud! Herren är Gud!"</v>
<v n="40">Då sa Elia åt dem att ta Baals profeter till fånga. "Låt inte en enda av dem komma undan", befallde han.De grep dem allesammans, och Elia såg till att de fördes ner till bäcken Kison och dödades där.</v>
<v n="41">Sedan sa Elia till Ahab: "Gå nu och ät och drick! Jag hör nämligen en väldig regnstorm komma!"</v>
<v n="42">Ahab började förbereda en fest. Men Elia gick upp på toppen av berget Karmel och böjde sig ner mot marken med huvudet mellan sina knän</v>
<v n="43">och sa till sin tjänare: "Gå och se ut över havet!"Han gjorde så och kom tillbaka till Elia och sa: "Jag såg ingenting." Sju gånger fick han samma order av Elia: "Gå tillbaka!"</v>
<v n="44">När han återvände för sjunde gången, berättade han att han hade sett ett litet moln komma upp över havet, men det var inte större än en manshand."Skynda dig och säg till Ahab att han tar sin vagn och ger sig iväg nerför berget genast, annars kommer regnet att hindra honom", ropade Elia.</v>
<v n="45">Och mycket riktigt! Snart förmörkades himlen av moln och det blev ett häftigt skyfall. Ahab gav sig hastigt av till Jisreel,</v>
<v n="46">och Herren gav Elia sådan kraft att han med manteln uppfäst runt midjan kunde springa framför Ahabs vagn ända fram till stadsporten.</v>
</c>
<c n="19">
<v n="1">När Ahab talade om för drottning Isebel vad Elia hade gjort, och att han hade dödat Baals profeter,</v>
<v n="2">skickade hon följande meddelande till Elia: "Du har dödat mina profeter, och nu svär jag vid gudarna att du vid den här tiden i morgon kväll också kommer att vara död."</v>
<v n="3">Då flydde Elia för sitt liv. I Beer-Seba, en stad i Juda, lämnade han kvar sin tjänare.</v>
<v n="4">Sedan gick han ensam ut i öknen. Han gick hela dagen och satte sig till slut under en ginstbuske och önskade sig döden."Nu har jag gjort nog", sa han till Herren. "Ta mitt liv. Jag ska ju någon gång dö, så det kan lika gärna ske nu."</v>
<v n="5">Sedan lade han sig ner under busken och somnade. Men en ängel kom fram och rörde vid honom och sa till honom att resa sig upp.</v>
<v n="6">Då upptäckte Elia bröd som hade gräddats på heta stenar och en kruka med vatten. Elia åt och drack, och sedan lade han sig igen.</v>
<v n="7">Då kom Herrens ängel tillbaka och rörde vid honom och sa till honom: "Res dig upp och ät lite mer, för du har en lång resa framför dig."</v>
<v n="8">Elia lydde och reste sig upp. Han åt och drack, och maten gav honom en sådan styrka att han kunde gå fyrtio dygn i sträck till berget Horeb, Guds berg,</v>
<v n="9">där han gick in i en grotta för natten.</v>
<v n="10">"Vad gör du här, Elia?" frågade Herren honom. "Jag har arbetat med stor iver för Herren, himlarnas Gud", svarade han. "Men Israels folk har brutit sitt förbund med dig och rivit ner alla dina altaren och dödat dina profeter. Nu är det bara jag kvar, och de försöker döda mig också."</v>
<v n="11">"Gå ut och ställ dig inför mig på berget", befallde Herren honom. "Jag ska gå förbi där."Sedan svepte en väldig storm fram över berget, så våldsam att klipporna slets loss, men Herren var inte i stormen. Efter stormen kom en fruktansvärd jordbävning, men Herren var inte i den.</v>
<v n="12">Efter jordbävningen kom det en eld, men Herren var inte heller i elden. Efter elden hördes en stilla susning.</v>
<v n="13">När Elia hörde susningen gömde han ansiktet i sin mantel och gick ut och ställde sig vid ingången till grottan.Då hördes på nytt en röst, som frågade: "Vad gör du här, Elia?"</v>
<v n="14">Han svarade än en gång: "Jag har arbetat med stor iver för Herren, himlarnas Gud, men folket har brutit sitt förbund och rivit ner alla dina altaren. Varenda en av dina profeter har de dödat utom mig, och nu är de efter mig också."</v>
<v n="15">"Gå tillbaka samma väg du kom, och gå till Damaskus öken", sa Herren till honom. "När du kommer fram ska du smörja Hasael till kung över Aram.</v>
<v n="16">Sedan ska du smörja Nimsis son Jehu till kung över Israel, och Elisa, som är son till Safat från Abel-Mehola, till att efterträda dig som min profet.</v>
<v n="17">Den som flyr från Hasael ska dödas av Jehu, och den som flyr från Jehu ska dödas av Elisa.</v>
<v n="18">Och det finns faktiskt 7.000 män i Israel som aldrig har böjt sig för Baal och tillbett honom!"</v>
<v n="19">Elia gav sig iväg och hittade Elisa, som höll på att plöja en åker. Han plöjde med tolv par oxar, och Elisa gick sist i raden och körde det tolfte paret. Elia gick fram till honom och kastade sin mantel över axlarna på honom och gick sedan sin väg.</v>
<v n="20">Elisa lämnade oxarna och sprang efter Elia. "Låt mig bara få ta avsked av mina föräldrar! Sedan ska jag följa dig", sa han."Gå tillbaka du", svarade Elia. "Varför all denna uppståndelse?"</v>
<v n="21">Elisa gick då tillbaka till oxarna och slaktade dem och använde virket från plogen till att göra upp en eld för att koka köttet. Han inbjöd de övriga som hade plöjt med honom till måltiden, och de festade tillsammans.Sedan följde Elisa Elia och blev hans medhjälpare.</v>
</c>
<c n="20">
<v n="1">Ben-Hadad, kungen i Aram, mobiliserade hela sin armé, och tillsammans med trettiotvå andra kungar och deras hästar och vagnar belägrade han den israelitiska huvudstaden Samaria.</v>
<v n="2" t="3">Han sände ett meddelande till kung Ahab inne i staden: "Ditt silver och guld är mitt, liksom dina skönaste hustrur och vackraste barn!"</v>
<v n="4">"Ja, min kung, allt jag har är ditt!" svarade Ahab.</v>
<v n="5" t="6">Snart kom Ben-Hadads sändebud tillbaka med ett nytt meddelande som löd: "Du ska inte bara ge mig ditt silver och guld och dina hustrur och barn, utan så här dags i morgon skickar jag mina män för att leta igenom ditt palats och dina tjänstemäns hus, och de kommer att ta allt det som ni sätter värde på!"</v>
<v n="7">Då sammankallade Ahab sina rådgivare. "Hör här vad den här mannen gör", klagade han inför dem. "Han ställer till bråk, trots att jag redan har lovat honom att få mina hustrur och barn och mitt silver och guld, ja, allt det som han först bad om."</v>
<v n="8">"Lyssna inte mer på honom", var deras svar.</v>
<v n="9">Ahab lät alltså meddela Ben-Hadad genom sändebuden: "Jag ska ge dig allt det du begärde första gången, men dina män får inte söka igenom palatset och husen här i staden."</v>
<v n="10">Sändebuden återvände snart med ett nytt meddelande till Ahab: "Måtte gudarna straffa mig, om jag inte förvandlar Samaria till en grushög!"</v>
<v n="11">"Man ska inte ropa hej förrän man är över bäcken!" svarade då Israels kung.</v>
<v n="12">Detta svar nådde Ben-Hadad och de andra kungarna, när de satt och drack i sina tält."Gör er redo för anfall!" befallde Ben-Hadad sina officerare, och de skyndade sig att lyda honom.</v>
<v n="13">Då kom en profet och sökte upp kung Ahab och gav honom följande budskap från Herren: "Ser du alla dessa fientliga trupper? Jag ska låta dig besegra dem i dag. Då kanske du äntligen kan förstå att jag är Herren.</v>
<v n="14">"Men hur ska det gå till?" frågade Ahab."Herren säger: 'Genom de unga officerarna i provinserna'", svarade profeten."Vem ska börja anfallet?" frågade Ahab."Det ska du göra", svarade profeten.</v>
<v n="15">Ahab mönstrade de unga officerarna från provinserna, 232 stycken. Armén bestod av 7.000 man.</v>
<v n="16">Mitt på dagen, medan Ben-Hadad och hans trettiotvå allierade höll på att dricka sig berusade i sina tält, marscherade de unga officerarna ut först av alla.</v>
<v n="17">Ben-Hadads spejare fick bråttom att meddela kungen att trupper var i antågande.</v>
<v n="18">"Ta dem levande, vare sig de kommer för att begära fred eller för att strida", befallde Ben-Hadad.</v>
<v n="19">Men nu hade hela Ahabs armé gått till anfall,</v>
<v n="20">och alla lyckades vinna i striderna man mot man mot arameerna. Plötsligt greps hela den arameiska armén av panik och flydde. Israeliterna förföljde dem, men kung Ben-Hadad och några andra lyckades komma undan till häst.</v>
<v n="21">Men den stora mängden hästar och vagnar tog man som byte, och många arameer fick sätta livet till i striden.</v>
<v n="22">Efter slaget gick profeten fram till kung Ahab och uppmanade honom att till våren förstärka sina positioner och förbereda sig för ett nytt anfall från Aram.</v>
<v n="23">Efter nederlaget kom nämligen Ben-Hadads officerare fram till honom och sa: "Israels Gud är en bergsgud, och det är anledningen till att de vann. Men vi kan mycket lätt besegra dem nere på slätten.</v>
<v n="24">Ersätt kungarna med officerare nästa gång,</v>
<v n="25">och skaffa dig en ny armé lika stor som den du har förlorat. Låt oss få samma antal hästar, vagnar och soldater, och sedan ska vi strida mot dem på slätten! Det finns inte minsta tvivel om att vi då ska besegra dem."Kung Ben-Hadad gjorde precis som de föreslagit.</v>
<v n="26">Året därpå mobiliserade han sin armé och marscherade ut mot Israel igen, den här gången vid Afek.</v>
<v n="27">Israel mönstrade också sin armé, ordnade med underhållsförband och var beredda. Men den israelitiska armén såg ut som ett par små gethjordar i jämförelse med den stora arameiska armén, som täckte hela landskapet.</v>
<v n="28">Då kom profeten till kungen i Israel med ett budskap från Herren: "Arameerna påstår att Herren är en bergsgud och inte en gud över slätten. Därför ska jag hjälpa dig att besegra den här stora armén också, och du ska då förstå att jag verkligen är Herren."</v>
<v n="29">De två arméerna låg i ställning mitt emot varandra i sju dagar, men på den sjunde dagen började striden. Israeliterna dödade 100.000 arameiska fotsoldater första dagen.</v>
<v n="30">De övriga flydde till staden Afek och tog betäckning bakom dess stadsmur, men murarna föll över dem och dödade ytterligare 27.000 man. Ben-Hadad flydde in i staden och gömde sig i det inre rummet i ett av husen.</v>
<v n="31">"Ers Majestät!" sa hans officerare till honom. "Vi har hört att Israels kungar är mycket barmhärtiga. Om vi klär oss i säcktyg och binder rep runt våra huvuden och sedan går ut till kung Ahab, så kanske han låter dig leva."</v>
<v n="32">De gick så till Israels kung och sa: "Din tjänare Ben-Hadad ber dig: 'Låt mig få leva!' Jaså, lever min bror fortfarande?" sa Israels kung.</v>
<v n="33">Männen var snabba att ta fasta på de orden och skyndade sig att tillägga: "Ja, din bror Ben-Hadad!Gå och hämta honom!" sa kungen till dem. De gjorde så, och när Ben-Hadad kom bjöd Ahab honom att sitta upp i vagnen.</v>
<v n="34">"Jag ska lämna tillbaka de städer som min far tog från din far", sa Ben-Hadad till Ahab, "och du kan upprätta handelskvarter i Damaskus, precis som min far gjorde i Samaria.I utbyte mot detta avtal är du fri", sa Ahab. De avslutade förhandlingarna och Ben-Hadad fick gå.</v>
<v n="35">Under tiden uppmanade Herren en av profeterna att säga till en av männen: "Såra mig med ditt svärd!" Men mannen vägrade göra det.</v>
<v n="36">"Därför att du har vägrat att lyda Herrens röst, ska ett lejon döda dig så fort du lämnar mig", sa profeten till honom. Och mycket riktigt: när han vände sig för att gå därifrån, rusade ett lejon fram och dödade honom.</v>
<v n="37">Då vände sig profeten till en annan soldat och bad honom: "Såra mig med ditt svärd." Mannen lydde och sårade honom.</v>
<v n="38">Profeten väntade sedan på kungen vid sidan av vägen, men han hade sin huvudbindel långt ner i pannan för att dölja vem han var.</v>
<v n="39">När kungen passerade, ropade profeten till honom: "Ers Majestät, jag har varit med i striden. En man kom till mig med en fånge och sa: 'Vakta den här mannen. Om han flyr så måste du dö,</v>
<v n="40">eller betala mig en talent i silver.' Men när jag hade uppmärksamheten riktad åt ett annat håll flydde fången!Det är ditt eget fel", svarade kungen. "Du får väl betala."</v>
<v n="41">Då slet profeten bort bindeln från sina ögon, och kungen kände igen honom som en av profeterna.</v>
<v n="42">"Herren säger: 'Därför att du har räddat en man som jag har dömt att dö, så måste du dö i hans ställe, och ditt folk ska utrotas i stället för hans'", sa profeten till honom.</v>
<v n="43">Kungen for då hem, och han var både arg och sur när han kom till Samaria.</v>
</c>
<c n="21">
<v n="1">Nabot, en man från Jisreel, hade en vingård i utkanten av staden, inte långt från kung Ahabs palats.</v>
<v n="2">En dag talade kungen med honom om att köpa vingården."Jag vill ha den till trädgård, eftersom den ligger så nära palatset", förklarade kungen. Han erbjöd Nabot en bättre vingård eller bra betalt, vilket han önskade.</v>
<v n="3">Men Nabot var inte intresserad. "Den här jorden har tillhört min familj i generationer", sa han.</v>
<v n="4">Ahab gick tillbaka hem till palatset ganska missmodig. Han vägrade att äta och gick och lade sig med ansiktet mot väggen.</v>
<v n="5">"Vad i allsin dar är det med dig?" frågade hans hustru Isebel. "Varför äter du inte? Vad är det som har fått dig på så dåligt humör?"</v>
<v n="6">"Jag bad Nabot sälja sin vingård till mig, eller byta den mot annan mark, men han vägrade."</v>
<v n="7">"Är du kung i Israel, eller är du det inte?" frågade Isebel. "Ät nu, och bekymra dig inte för den här saken! Jag ska ordna så att du får Nabots vingård!"</v>
<v n="8">Hon skrev brev i Ahabs namn, satte hans sigill på dem och adresserade dem till de styrande i Jisreel, där Nabot bodde.</v>
<v n="9">I breven stod det: "Kalla samman alla medborgarna till fasta och bön. Se till att Nabot är med, och ge honom en hedersam plats.</v>
<v n="10">Skaffa fram två mindre nogräknade män, placera dem mittemot Nabot och låt dem anklaga honom för att ha förbannat Gud och kungen. För sedan bort Nabot och stena honom."</v>
<v n="11">Ledarna i staden följde drottningens instruktioner.</v>
<v n="12">De utlyste en fasta och placerade Nabot på en framskjuten plats.</v>
<v n="13">Två män, som var helt samvetslösa, anklagade honom för att ha förbannat Gud och kungen, och man förde Nabot ut ur staden och stenade honom.</v>
<v n="14">Sedan sände stadens ämbetsmän ett meddelande till Isebel om att Nabot var död.</v>
<v n="15">När Isebel fick höra nyheten, sa hon till Ahab: "Du minns den där vingården, som Nabot inte ville sälja till dig? Du kan få den nu. Han är död!"</v>
<v n="16">Då gick Ahab ner till vingården för att ta den i besittning.</v>
<v n="17">Men då befallde Herren Elia</v>
<v n="18">att gå till Samaria och söka upp kung Ahab. "Han är vid Nabots vingård och håller på att lägga beslag på den.</v>
<v n="19">Ge honom den här hälsningen från mig: 'Är det inte illa nog att Nabot har blivit dödad? Ska du nu plundra honom också? Hundarna ska slicka i sig ditt blod, på samma plats där de alldeles nyss slickade i sig Nabots blod!'"</v>
<v n="20">"Jaså, min fiende har hittat mig!" utbrast kungen, när han fick se Elia."Ja", svarade Elia. "Jag har kommit för att uttala Guds förbannelse över dig, för att du har sålt dig till djävulen.</v>
<v n="21">Herren kommer att låta olycka drabba dig, han kommer att utplåna dig, och han ska inte låta någon manlig ättling till dig få överleva.</v>
<v n="22">Han tänker utrota din familj, som han gjorde med kung Jerobeams och kung Baesas familjer, för du har verkligen gjort honom vred genom att locka hela Israel till synd.</v>
<v n="23">Herren har också talat om för mig att hundarna i Jisreel ska slita sönder din hustru Isebels kropp.</v>
<v n="24">De medlemmar av din familj som dör inne i staden ska bli uppätna av hundar, och de som dör ute på landsbygden ska bli uppätna av fåglar."</v>
<v n="25">Det var ingen som så hade sålt sig till ondskan som Ahab och som dessutom ständigt uppmuntrades av sin hustru till att göra det som var ont.</v>
<v n="26">Hans synd var särskilt stor därför att han tillbad avgudar, precis som amoreerna, det folk som Herren hade fördrivit ut ur landet för Israels folks skull.</v>
<v n="27">När Ahab hörde dessa profetior rev han sönder sina kläder och klädde sig i trasor, fastade och sov i säcktyg och gick omkring utan att säga ett ord.</v>
<v n="28">Då kom ett nytt budskap till Elia från Herren:</v>
<v n="29">"Ser du hur Ahab har ödmjukat sig inför mig? Därför ska jag inte göra vad jag har lovat medan han lever, utan det kommer i stället att drabba hans söner."</v>
</c>
<c n="22">
<v n="1">Under tre år var det inte några krig mellan Aram och Israel.</v>
<v n="2">Men under det tredje året, när kung Josafat av Juda besökte kung Ahab av Israel,</v>
<v n="3">sa Ahab till sina ämbetsmän: "Har ni tänkt på att Aram fortfarande har kontroll över Ramot i Gilead? Och här sitter vi utan att göra någonting åt det!"</v>
<v n="4">Sedan vände han sig till Josafat och frågade om han ville ställa upp med sin armé för att hjälpa till med att återta Ramot."Naturligtvis vill jag det", svarade Josafat. "Du och jag är bröder. Mitt folk ska följa dina befallningar, och mina hästar står till ditt förfogande.</v>
<v n="5">"Men", tillade han, "kanske vi först skulle fråga Herren för att vara säkra på vad han vill att vi ska göra."</v>
<v n="6">Ahab sammankallade då sina 400 egna profeter och frågade dem om han skulle anfalla Ramot eller inte. "Du ska gå till anfall, för Gud ska hjälpa dig att segra", svarade de alla.</v>
<v n="7">"Finns det inte någon Herrens profet här som vi också kan fråga?" undrade Josafat.</v>
<v n="8">"Jo, det finns en, men jag tycker inte om honom, för han profeterar bara olycka", svarade Ahab. "Han har alltid bara dåliga nyheter att komma med. Han heter Mika och är son till Jimla.Tala inte på det sättet", svarade Josafat.</v>
<v n="9">Då gav Ahab order till en av sina medhjälpare att hämta Mika."Skynda dig, för det är bråttom!" ropade han efter honom.</v>
<v n="10">Under tiden fortsatte alla profeterna att profetera inför de båda kungarna, som satt iklädda sina kungliga mantlar på troner som placerats på logen nära stadsporten.</v>
<v n="11">En av profeterna, Sidkia, som var son till Kenaana, gjorde horn av järn och förklarade: "Herren säger att du ska stånga syrierna med de här hornen tills de är besegrade."</v>
<v n="12">Och alla de andra stämde in i vad han sa. "Gå och anfall Ramot i Gilead", sa de. "Herren ska låta dig segra!"</v>
<v n="13">Mannen, som gått för att hämta Mika, talade om för denne vad de andra profeterna hade sagt och uppmanade honom att profetera likadant.</v>
<v n="14">"Jag lovar att jag bara ska säga vad Herren säger till mig", svarade Mika.</v>
<v n="15">När han kom fram frågade kungen honom om de skulle gå till anfall mot Ramot eller inte."Naturligtvis ska du göra det!" svarade Mika. "Du kommer att segra, för Herren ska vara med dig och hjälpa dig!"</v>
<v n="16">"Hur många gånger ska jag behöva säga till dig att bara tala sådant som Herren säger?" frågade kungen.</v>
<v n="17">Då berättade Mika: "Jag såg Israels barn utspridda på höjderna som får utan herde. Och Herren sa: 'Deras kung är död. Se till att de går hem.'"</v>
<v n="18">"Var det inte det jag sa, att det här skulle hända?" sa Ahab och vände sig till Josafat. "Aldrig säger han något som är fördelaktigt. Alltid rör det sig om olyckor."</v>
<v n="19">"Hör här, vad Herren säger mer", fortsatte Mika. "Jag såg Herren sitta på sin tron, och himlens alla änglar stod runt omkring honom.</v>
<v n="20">Då sa Herren: 'Vem vill åta sig att förleda Ahab, så att han anfaller Ramot och blir dödad där?'Man kom med en mängd olika förslag,</v>
<v n="21">men slutligen kom en ängel fram till Herren och förklarade sig villig att göra det.</v>
<v n="22">'Vad tänker du göra?' frågade Herren.'Jag ska komma som en lögnens ande till alla hans profeter', svarade ängeln.'Gå och gör det', sa Herren. 'Det kommer att lyckas.'</v>
<v n="23">Inser du inte att Herren har lagt en lögnens ande i dessa profeters mun? Faktum är att Herren har bestämt att olycka ska komma över dig."</v>
<v n="24">Då gick Sidkia fram och slog Mika i ansiktet."När lämnade Herrens Ande mig för att tala till dig?" frågade han.</v>
<v n="25">"Svaret på den frågan ska du få när du tvingas gömma dig i det innersta rummet", svarade Mika.</v>
<v n="26">Då gav Ahab order om att Mika skulle arresteras."För honom till Amon, stadens borgmästare, och till min son Joas.</v>
<v n="27">Säg till dem att jag vill att den här mannen ska sitta i fängelse på vatten och bröd tills jag kommer välbehållen tillbaka."</v>
<v n="28">"Om du kommer välbehållen tillbaka, så visar det att Herren inte har talat genom mig", svarade Mika. Sedan vände han sig till folket som stod runt omkring och sa: "Kom ihåg vad jag nu har sagt!"</v>
<v n="29">Kung Ahab i Israel och kung Josafat i Juda ledde alltså sina härar mot Ramot i Gilead.</v>
<v n="30">"Du kan ha på dig din kungliga mantel, men jag avstår", sa Ahab till Josafat. Ahab drog alltså ut i striden klädd i en vanlig soldats rustning.</v>
<v n="31">Nu hade kungen i Aram gett sina trettiotvå vagnsofficerare order att inte strida mot någon annan än kung Ahab personligen.</v>
<v n="32" t="33">När de såg Josafat i hans kungliga mantel, trodde de att han var den man de sökte. De stormade alltså fram för att anfalla honom, men när Josafat ropade märkte de att det inte var Israels kung och slutade att förfölja honom.</v>
<v n="34">Men någon som på måfå sköt en pil träffade kung Ahab i en fog i hans rustning."Vänd om och se till att jag kommer bort från striden, för jag är svårt sårad", stönade han till sin kusk.</v>
<v n="35">Striden blev allt intensivare ju längre dagen led. Kung Ahab satt hjälplös i sin vagn vänd mot slagfältet. Blodet från hans sår rann ner på vagnsgolvet, och när kvällen kom dog han.</v>
<v n="36" t="37">Just som solen höll på att gå ner, ljöd ett rop bland Ahabs trupper: "Det är över nu! Vänd om hem! Kungen är död!"Man förde Ahabs kropp till Samaria, där han begravdes.</v>
<v n="38">När hans vagn och vapen skulle sköljas vid dammen i Samaria, där de prostituerade brukade bada, kom hundar och slickade i sig kungens blod, precis som Herren hade förutsagt.</v>
<v n="39">Allt övrigt som hände under Ahabs regeringstid, om elfenbenspalatset och städerna som han byggde, finns beskrivet i Israels kungars krönika.</v>
<v n="40">Ahab begravdes hos sina förfäder, och hans son Ahasja efterträdde honom som Israels kung.</v>
<v n="41">Under tiden hade Josafat, son till Asa, blivit kung i Juda. Det hände under Ahabs fjärde regeringsår.</v>
<v n="42">Josafat var trettiofem år gammal när han besteg tronen, och han regerade i tjugofem år i Jerusalem. Hans mor hette Asuba, dotter till Silhi.</v>
<v n="43" t="44">Han var lydig mot Herren, precis som sin far, förutom att även han försummade att riva ner offerhusen på höjderna. Folket kunde alltså fortsätta att offra och bränna rökelse där.</v>
<v n="45">Han slöt också fred med Ahab, kungen i Israel.</v>
<v n="46">Allt övrigt som Josafat utförde, alla hans hjältemodiga krig och bedrifter, finns omtalat i Juda kungars krönika.</v>
<v n="47">Han avskaffade också det som fanns kvar av manlig prostitution sedan hans far Asas tid.</v>
<v n="48">Det fanns inte någon kung i Edom vid den här tiden, bara en ställföreträdande regent.</v>
<v n="49">Kung Josafat byggde stora fraktfartyg som skulle segla till Ofir för att hämta guld, men de kom aldrig dit, eftersom de led skeppsbrott vid Esjon-Geber.</v>
<v n="50">Ahasja, Ahabs son och tronföljare, hade föreslagit Josafat att hans män skulle följa med, men Josafat hade inte accepterat erbjudandet.</v>
<v n="51">När kung Josafat hade dött blev han begravd bland sina förfäder i Jerusalem, hans förfader Davids stad, och hans son Joram blev kung efter honom.</v>
<v n="52">Det var under kung Josafats sjuttonde regeringsår i Juda som Ahasja, Ahabs son, blev kung över Israel i Samaria, och han regerade i två år.</v>
<v n="53" t="54">Men han var inte någon god kung, för han följde i sina föräldrars och i Jerobeams fotspår och förledde Israel att tillbe Baal, och Herren, Israels Gud, blev därför vred på Ahasja.</v>
</c>
</b>
<b n="2 Kungaboken">
<c n="1">
<v n="1">När Ahab var död gjorde Moabs folk uppror mot Israel och vägrade att i fortsättningen betala skatt.</v>
<v n="2">En dag föll Israels nye kung, Ahasja, ner från sin sal på övre våningen och skadade sig svårt. Han sände bud till Baal-Sebubs tempel i Ekron för att fråga om han skulle bli frisk igen.</v>
<v n="3">Men då kom en Herrens ängel och sa till profeten Elia: "Gå och möt sändebuden och fråga dem om det är sant att det inte finns någon Gud i Israel. Fråga dem om det i så fall är därför de går till Baal-Sebub, guden i Ekron, för att fråga om kungen ska bli frisk eller inte.</v>
<v n="4" t="5">Säg till dem att Herren har sagt att kung Ahasja aldrig kommer att lämna sängen han ligger i, utan han ska dö, därför att han har gjort så här."Sändebuden återvände genast till kungen."Varför är ni redan tillbaka?" undrade han.</v>
<v n="6">"Det var en man som kom fram till oss", förklarade de. "Han sa till oss att gå tillbaka till kungen och säga: 'Herren vill veta varför du frågar Baal-Sebub, guden i Ekron, om råd. Är det för att det inte finns någon Gud i Israel? Därför att du har gjort så här, kommer du aldrig att få lämna sängen du ligger i, utan du ska dö.'"</v>
<v n="7">"Vad var det för en man? Hur såg han ut?" frågade kungen.</v>
<v n="8">"Han hade en mantel av hår och ett brett läderbälte på sig", svarade de."Det var profeten Elia!" utbrast kungen.</v>
<v n="9">Han skickade genast en officer med femtio soldater för att hämta honom. De fann Elia sittande högst uppe på en kulle. "Du gudsman, kungen har befallt att du ska följa med oss", sa officeren till honom.</v>
<v n="10">"Om jag är en gudsman, så ska eld komma ner från himlen och utplåna dig och dina femtio män!" svarade Elia. Omedelbart slog blixten ner och dödade dem allesammans!</v>
<v n="11">Kungen skickade då ytterligare en officer med femtio män för att hämta Elia. "Du gudsman", ropade officeren till honom. "Kungen säger att du omedelbart måste följa med oss!"</v>
<v n="12">Men Elia svarade som förut: "Om jag är en gudsman, så ska eld komma ner från himlen och döda dig och dina femtio män."Och än en gång kom eld från himlen, och männen förintades.</v>
<v n="13">För tredje gången skickade kungen iväg femtio män för att hämta profeten. Den här gången föll officeren på knä för Elia och vädjade till honom: "Du gudsman, skona mitt liv och de här femtio männens, som är dina tjänare.</v>
<v n="14">Ha förbarmande med oss! Döda oss inte, som du gjorde med de andra."</v>
<v n="15">Då sa Herrens ängel till Elia: "Var inte rädd utan följ med dem."Elia lydde då ängeln och följde med dem till kungen.</v>
<v n="16">"Varför skickade du bud till Baal-Sebub, guden i Ekron, för att fråga om din sjukdom?" frågade Elia kungen. "Är det för att det inte finns någon Gud i Israel, som du kan fråga om detta? Eftersom du har gjort detta ska du inte komma upp ur sängen du ligger i, utan du ska dö."</v>
<v n="17">Ahasja dog, precis som Herren hade förutsagt genom Elia, och hans bror Joram blev kung, eftersom Ahasja inte hade någon son som kunde efterträda honom. Det här skedde under Jorams, Josafats sons, andra regeringsår över Juda.</v>
<v n="18">Allt övrigt som hände under Ahasjas regeringstid finns upptecknat i Israels kungars krönika.</v>
</c>
<c n="2">
<v n="1" t="2">Nu var tiden inne för Herren att hämta upp Elia till himlen i en stormvind. När Elia och Elisa lämnade Gilgal, sa Elia:"Stanna här, för Herren har sänt mig till Betel.Nej, jag svär inför Gud att jag aldrig ska lämna dig!" svarade Elisa.Därför gick de tillsammans till Betel.</v>
<v n="3">Där kom de unga profeterna som höll till i Betel fram till Elisa och frågade: "Vet du om att Herren i dag tänker ta Elia ifrån dig?Tyst!" sa Elisa till dem. "Jag vet det."</v>
<v n="4">"Elisa, stanna kvar här i Betel nu, för Herren har bett mig gå till Jeriko", sa Elia.Men Elisa svarade som förra gången: "Jag svär inför Gud att jag aldrig ska lämna dig." Därför gick de tillsammans till Jeriko.</v>
<v n="5">I Jeriko kom den grupp profeter som fanns där fram till Elisa och frågade: "Vet du om att Herren i dag tänker ta din herre ifrån dig?Ja", sa Elisa till dem. "Låt oss inte prata mer om det!"</v>
<v n="6" t="7">"Stanna här nu", sa sedan Elia till Elisa, "för Herren har sänt mig till floden Jordan."Men Elisa svarade som förut: "Jag svär inför Gud att jag aldrig ska lämna dig."De gav sig alltså iväg tillsammans och stod så småningom vid floden Jordan, medan femtio av de unga profeterna iakttog dem på avstånd.</v>
<v n="8">Elia tog då sin mantel, vek ihop den och slog på vattnet med den. Då delade sig vattnet i floden, och de gick torra över till andra sidan.</v>
<v n="9">"Vad vill du att jag ska göra för dig, innan jag blir hämtad härifrån?" frågade Elia."Låt mig få dubbelt så mycket av den ande som du själv har", bad Elisa.</v>
<v n="10">"Du har bett om något mycket svårt", svarade Elia. "Men om du ser när jag tas bort ifrån dig, då ska du få vad du begär."</v>
<v n="11">"Medan de gick där och samtalade med varandra kom plötsligt en vagn av eld, och den drogs av hästar, som också var av eld. Vagnen körde fram mellan dem och skilde dem åt, och Elia fördes i en stormvind upp till himlen.</v>
<v n="12">Elisa såg det, och ropade: "Min far! Min far! Israels vagnar och ryttare!"När Elia försvann ur sikte rev Elisa sönder sin mantel.</v>
<v n="13" t="14">Sedan tog han upp Elias kvarlämnade mantel och gick tillbaka till Jordans strand. Där slog han med den på vattnet."Var är Herren, Elias Gud?" ropade han. Då delade sig vattnet och Elisa kunde gå över.</v>
<v n="15">"Elias ande är över Elisa!" utbrast de unga profeterna i Jeriko när de såg vad som hände. Sedan gick de fram till Elisa och hälsade mycket vördnadsfullt på honom och sa:</v>
<v n="16">"Herre, säg bara ett ord, så ska femtio av de starkaste männen bland oss leta igenom öknen efter din mästare. Herrens Ande har kanske lyft upp honom på något berg eller kastat ner honom i en dal.Bekymra er inte om det", svarade Elisa.</v>
<v n="17">Men de var så envisa i sina övertalningsförsök att han till slut blev tvungen att ge med sig: "Gå och leta då", sa han. Och femtio män gav sig omedelbart iväg och letade i tre dagar, men de hittade inte Elia.</v>
<v n="18">Elisa var fortfarande kvar i Jeriko när de kom tillbaka. "Jag sa ju att ni inte behövde leta!" påpekade han.</v>
<v n="19">Nu kom en delegation från Jeriko och lade fram ett problem för Elisa: "Staden ligger vackert, som du kan se, men vattnet är mycket dåligt, och det gör att marken ger dåliga skördar."</v>
<v n="20">"Ge mig en ny skål full med salt", sa profeten.De gav honom då vad han begärde.</v>
<v n="21">Han tog skålen och gick ut till vattenkällan, kastade saltet i den och utbrast: "Herren har gjort vattnet friskt. Nu ska det inte längre förorsaka död eller missväxt."</v>
<v n="22">Från den stunden var vattnet friskt, precis som Elisa hade sagt.</v>
<v n="23">Från Jeriko fortsatte han till Betel. När han gick vägen fram, kom det ett gäng pojkar och började driva med honom för att han var flintskallig.</v>
<v n="24">Då vände han sig mot dem och förbannade dem i Herrens namn, och genast kom två björnhonor ut ur skogen och dödade fyrtiotvå av dem.</v>
<v n="25">Sedan gick Elisa till berget Karmel innan han återvände till Samaria.</v>
</c>
<c n="3">
<v n="1">Ahabs son Joram blev kung över Israel i Samaria under Josafats artonde regeringsår över Juda, och han regerade i tolv år.</v>
<v n="2">Han var en mycket ond man, men inte så ogudaktig som sin far och mor, för han lät åtminstone riva ner den Baalspelare som hans far hade rest.</v>
<v n="3">Men trots det höll han fast vid den stora synd som Nebats son Jerobeam hade begått och som hade förlett Israels folk till avgudadyrkan.</v>
<v n="4">Kung Mesa i Moab och hans folk var fårfarmare. De hade försett Israel med 100.000 lamm och ull från 100.000 bockar,</v>
<v n="5">men efter Ahabs död gjorde kungen i Moab uppror mot Israel.</v>
<v n="6" t="8">Joram mönstrade då sin armé och skickade följande meddelande till Josafat, kungen i Juda:"Moabs kung har gjort uppror mot mig. Vill du hjälpa mig att strida mot honom?Naturligtvis vill jag det", svarade Josafat. "Mitt folk och mina hästar står till ditt förfogande. Hur har du planerat anfallet?Vi ska gå till anfall från Edoms öken", svarade Joram.</v>
<v n="9">De båda arméerna, som så småningom förstärktes med trupper från Edom, gick en omväg genom öknen, som tog sju dagar i anspråk. Vattnet tog då slut för både soldaterna och djuren.</v>
<v n="10">"Vad ska vi ta oss till?" utbrast Israels kung. "Har Herren fört oss hit för att låta kungen i Moab besegra oss?"</v>
<v n="11">Men kung Josafat av Juda frågade: "Finns det inte någon Herrens profet här ibland oss som vi kan rådfråga?Elisa är här", svarade en av officerarna i Israels armé. "Han var ju Elias lärjunge."</v>
<v n="12">"Bra! Han är just den man vi behöver", sa Josafat.Kungarna i Israel, Juda och Edom gick alltså för att fråga Elisa till råds.</v>
<v n="13">"Jag vill inte ha med dig att göra!" sa Elisa missnöjt till kung Joram. "Du kan gå till dina föräldrars falska profeter!Nej", svarade kung Joram. "Herren har fört oss ut hit för att bli besegrade av kungen i Moab!"</v>
<v n="14">"Jag säger inför Gud att jag inte skulle bry mig om dig, om det inte vore för kung Josafats skull", svarade Elisa.</v>
<v n="15">"Nåväl, skaffa nu hit någon som spelar harpa!"Och medan harpan spelade kom Herrens budskap till Elisa:</v>
<v n="16">"Herren befaller att det ska grävas diken här i dalen för att ta emot vattnet som han ska sända.</v>
<v n="17">Ni ska inte se någon vind eller något regn, men den här dalen ska fyllas med vatten, så att det finns tillräckligt för er och alla djuren!</v>
<v n="18">Det här är bara början, för Herren ska låta er segra över Moabs armé!</v>
<v n="19">Ni ska inta varje befäst stad och varje viktig ort. Ni ska hugga ner varje gott träd, fylla igen alla deras brunnar och förstöra åkrarna med sten."</v>
<v n="20">Dagen därpå, när det var dags för morgonoffret, inträffade undret! Vatten! Det kom strömmande från Edom, så att det snart fanns vatten överallt.</v>
<v n="21">Under tiden fick folket i Moab höra talas om de tre arméerna som kom marscherande mot dem. Då mobiliserade de alla stridsdugliga män, både unga och gamla, och ställde upp utmed gränsen.</v>
<v n="22">Men tidigt följande morgon när solen gick upp och lyste på vattnet, såg det rött ut, som om det varit blod!</v>
<v n="23">"Det är blod!" utropade de. "De tre arméerna har råkat i strid och dödat varandra! Nu går vi ut och tar bytet!"</v>
<v n="24">Men när de kom fram till Israels läger, rusade Israels soldater ut och började döda dem, så att Moabs armé måste fly. Och Israels armé drog in i Moabs land och plundrade vilt.</v>
<v n="25">De förstörde städerna och fyllde åkrarna med sten. De fyllde också igen brunnarna och fällde fruktträden. Till slut var det bara fästningen Kir-Hareset kvar att erövra, men också den föll när de gick till anfall.</v>
<v n="26">När kungen i Moab såg att han förlorat slaget, anförde han 700 av sina svärdbeväpnade män i ett sista desperat försök att slå sig igenom till kungen i Edom, men han misslyckades.</v>
<v n="27">Då hämtade han sin äldste son, som skulle ärva hans tron och ämbete, men till den israeliska arméns förskräckelse dödade kungen sin son och offrade honom som ett brännoffer på muren. Israeliterna avbröt då striden och vände med avsky tillbaka till sitt eget land.</v>
</c>
<c n="4">
<v n="1">En dag kom hustrun till en av profetlärjungarna och berättade för Elisa att hennes man hade dött. Han älskade Gud, men han var skyldig en del pengar, berättade hon, och när han nu hade dött, ville fordringsägaren ha igen pengarna. Om hon inte betalade, skulle han ta hennes båda söner som slavar.</v>
<v n="2">"Vad kan jag göra för dig?" frågade Elisa. "Hur mycket mat har du i huset?Jag har ingenting alls. Bara lite olivolja", svarade hon.</v>
<v n="3">"Gå och låna krukor och kannor från dina grannar och vänner, och nöj dig inte med några få!" sa han till henne.</v>
<v n="4">"Sedan ska du och dina söner gå in i huset och stänga dörren efter er. Fyll sedan alla krukor och kannor från den kruka där du har din olja och ställ dem sedan åt sidan när de är fulla."</v>
<v n="5">Hon lydde honom, och hennes söner bar fram krukor och kannor till henne, som hon fyllde, den ena efter den andra,</v>
<v n="6">tills allesammans var fulla till brädden!"Ge mig en kanna till", sa hon till sönerna."Det finns inga fler!" svarade de, och genast tog oljan slut!</v>
<v n="7">När hon gick till profeten och talade om vad som hade hänt, sa han till henne att gå och sälja oljan. "Sedan kan du betala din skuld, och det kommer att bli pengar över för dig och dina söner att leva av!" tillade han.</v>
<v n="8">En dag gick Elisa till Sunem, där det fanns en förmögen kvinna som bjöd honom på mat. Detta upprepades varje gång han besökte staden.</v>
<v n="9">"Jag är övertygad om att mannen som kommer hit nu och då är en helig profet", sa kvinnan till sin man.</v>
<v n="10">"Låt oss göra i ordning ett litet rum åt honom på taket. Vi kan ställa in en säng, ett bord, en stol och en lampa, så har han någonstans att bo när han kommer hit."</v>
<v n="11" t="12">En gång när Elisa vilade i det iordningställda rummet, sa han till sin tjänare Gehasi: "Säg till kvinnan att jag skulle vilja tala med henne."När hon kom,</v>
<v n="13">sa han till Gehasi: "Tala om för henne hur mycket vi uppskattar hennes vänlighet mot oss. Fråga om det är någonting vi kan göra för henne. Kanske vill hon att jag ska lägga ett gott ord för henne hos kungen eller överbefälhavaren?Nej, jag är fullkomligt nöjd som det är här bland de mina", svarade hon.</v>
<v n="14">"Men finns det då inget vi kan göra för henne?" frågade Elisa Gehasi efteråt."Hon har ingen son", svarade han. "Och hennes man är gammal."</v>
<v n="15" t="16">"Be henne komma tillbaka", sa Elisa.När hon kom tillbaka talade han med henne, där hon stod i dörren, och sa: "Nästa år vid den här tiden kommer du att ha en son!Nej, du gudsman, skämta inte med mig på det sättet", utbrast hon.</v>
<v n="17">Men det var sant. Kvinnan blev snart gravid, och året därpå fick hon en liten pojke, precis som Elisa hade förutsagt.</v>
<v n="18">En dag när pojken var några år gammal gick han ut till sin far, som arbetade tillsammans med skördemännen på fälten.</v>
<v n="19">Han klagade över huvudvärk, och snart började han jämra sig av smärta. "Bär hem honom till hans mor", sa då fadern till en av tjänarna.</v>
<v n="20">Tjänaren bar hem honom, och modern satt och höll om honom, men vid middagstiden dog han.</v>
<v n="21">Då bar hon upp honom och lade honom på profetens säng och stängde dörren.</v>
<v n="22">Sedan meddelade hon sin man: "Sänd hit en av tjänarna och en åsna, så att jag kan skynda mig till profeten. Jag är strax tillbaka."</v>
<v n="23">"Varför just i dag? Det är ju varken högtid eller sabbat", sa han."Det är nödvändigt. Jag måste helt enkelt fara", svarade hon.</v>
<v n="24">Sedan sadlade hon åsnan och sa till tjänaren: "Skynda dig! Och stanna inte någonstans förrän jag säger till."</v>
<v n="25">När hon närmade sig berget Karmel, fick Elisa se henne på avstånd och sa till Gehasi: "Titta, där är kvinnan från Sunem!</v>
<v n="26">Spring och möt henne och fråga vad som har hänt. Ta reda på hur det är med hennes man och hör efter om barnet mår bra.Ja, allting är bra", sa hon till Gehasi.</v>
<v n="27">Men när hon kom fram till Elisa på berget föll hon ner på marken framför honom och tog tag om hans fötter. Gehasi försökte få bort henne därifrån, men profeten sa: "Låt henne vara. Det är någonting som bekymrar henne, och Herren har ännu inte talat om för mig vad det är."</v>
<v n="28">"Det var du som sa att jag skulle få en son, och jag bad dig att inte skämta med mig!" sa hon.</v>
<v n="29">Då sa han till Gehasi: "Ta min stav och skynda dig iväg. Prata inte med någon under vägen, och spring så fort du orkar. Lägg staven över barnets ansikte."</v>
<v n="30">"Nej, inför Gud svär jag att jag inte vänder om förrän du själv följer med", sa kvinnan, och Elisa följde då med henne.</v>
<v n="31">Gehasi skyndade sig före dem och lade staven på pojkens ansikte, men ingenting hände. Det syntes inte det minsta livstecken. Gehasi vände då tillbaka, och när han mötte Elisa sa han: "Pojken har inte vaknat upp."</v>
<v n="32">När Elisa kom fram fick han se att pojken verkligen var död, där han låg på profetens säng.</v>
<v n="33">Han gick in i rummet, stängde dörren om sig och bad till Herren.</v>
<v n="34">Sedan lade han sig över pojkens kropp, placerade sin mun mot hans mun, sina ögon mot hans ögon och sina händer över hans händer, och då började kroppen bli varm!</v>
<v n="35">Profeten vandrade fram och tillbaka i rummet en stund innan han ännu en gång sträckte ut sin kropp över pojken. Den här gången reagerade pojken och nös sju gånger innan han plötsligt slog upp ögonen.</v>
<v n="36">"Säg åt kvinnan att komma hit", sa han till Gehasi. När hon kom in i rummet sa han: "Här är din son!"</v>
<v n="37">Hon föll då ner på golvet vid hans fötter men reste sig snart, tog sin son och lämnade rummet.</v>
<v n="38">Elisa återvände nu till Gilgal. Det var hungersnöd i området, och en dag när han undervisade de unga profeterna bad han Gehasi: "Ta fram din största gryta och gör i ordning en stuvning till kvällsmat åt männen."</v>
<v n="39">En av männen gick då ut för att samla örter och kom tillbaka med frukter från en slingerväxt. Han skar sönder dem och lade dem i grytan trots att ingen kände till dem.</v>
<v n="40">Men när männen började äta av stuvningen märkte de genast att något var galet och utbrast: "Döden är i grytan, du gudsman!"</v>
<v n="41">"Ge mig lite mjöl", sa Elisa. Han tog mjölet och kastade det i grytan. "Nu är allt bra! Fortsätt och ät!" sa han. Och alla åt utan att bli sjuka.</v>
<v n="42">En dag kom en man från Baal-Salisa med en säck säd och tjugo bröd som bakats av mjöl från den första skörden. Elisa föreslog Gehasi att man skulle använda detta till mat åt de unga profeterna.</v>
<v n="43">"Vad menar du? Skulle det här lilla räcka till hundra personer?" utbrast Gehasi."Gör det i ordning bara, för Herren har sagt att det ska räcka åt alla och till och med bli över!" sa Elisa.</v>
<v n="44">Gehasi gjorde i ordning maten åt dem, och det blev på det sättet som Herren hade sagt.</v>
</c>
<c n="5">
<v n="1">Naaman var överbefälhavare för armén i Aram, och kungen där satte stort värde på honom för hans många ärofulla segrar. Han var alltså ansedd som en stor hjälte, men han led av spetälska.</v>
<v n="2">Mindre enheter av arameer hade gått in i Israel, och bland de fångar de tagit fanns en liten flicka som fick komma i tjänst hos Naamans fru.</v>
<v n="3">En dag sa den lilla flickan till sin husmor: "Jag önskar att herrn kunde besöka profeten i Samaria. Han skulle säkert bota honom från spetälskan!"</v>
<v n="4">Naaman berättade för kungen vad den lilla flickan hade föreslagit.</v>
<v n="5">"Res du och besök profeten", sa kungen till honom. "Jag ska skriva ett rekommendationsbrev, som du kan visa kungen i Israel."Naaman gav sig iväg med tio talenter silver, sex tusen siklar guld och dessutom tio uppsättningar dyrbara kläder.</v>
<v n="6">I brevet till kungen stod det: "Mannen som överlämnar det här brevet är min tjänare Naaman. Jag vill att du ska göra honom fri från hans spetälska."</v>
<v n="7">När kungen i Israel läste brevet rev han sönder sina kläder i ilska och förtvivlan och utbrast: "Han skickar hit en spetälsk och vill att jag ska göra honom frisk! Är jag då kanske Gud, som kan ge och ta liv? Nej, han försöker säkert bara finna en anledning till att anfalla oss igen."</v>
<v n="8">Men när profeten Elisa fick höra talas om hur upprörd kungen hade blivit, skickade han ett meddelande till honom: "Varför är du så upprörd? Sänd Naaman till mig, så ska han få se att det verkligen finns en Guds profet här i Israel."</v>
<v n="9">Naaman kom med sina hästar och vagnar och stannade utanför Elisas hus.</v>
<v n="10">Elisa skickade ut en tjänare till honom med beskedet att han skulle gå och doppa sig i floden Jordan sju gånger. Då skulle varje spår av hans spetälska försvinna!</v>
<v n="11">Men Naaman blev arg och for sin väg."Jag tycker att han åtminstone borde ha kommit ut och talat med mig", sa han. "Jag hade väntat mig att han skulle stryka med sin hand över det sjuka stället och be i Herrens, sin Guds, namn!</v>
<v n="12">Är inte floderna Abana och Parpar i Damaskus bättre än alla floder i Israel tillsammans? Om det är floder jag behöver, kan jag bada hemma och bli av med spetälskan." Sedan for han ilsken därifrån.</v>
<v n="13">Men hans officerare försökte tala förstånd med honom och sa: "Om profeten hade bett dig att göra något svårt, skulle du ha gjort det, eller hur? Därför borde du också lyda honom nu när han säger att du ska göra något så enkelt som att gå och bada för att bli frisk!"</v>
<v n="14">Naaman for då ner till floden Jordan och doppade sig där sju gånger, precis som profeten hade sagt åt honom. Och undret skedde! Han blev helt återställd, och hans hud var fin som på ett litet barn.</v>
<v n="15">Då for han och hela hans sällskap tillbaka för att tacka profeten. När de allesammans stod där framför honom sa Naaman: "Nu förstår jag att det inte finns någon Gud i hela världen, förutom i Israel. Ta nu emot de gåvor som jag har med mig. "</v>
<v n="16">"Inför Herren, min Gud, säger jag att jag inte kan ta emot dem", svarade Elisa.Naaman försökte övertala Elisa, men han vägrade att ta emot någonting.</v>
<v n="17">"Låt mig då få med mig hem så mycket jord som ett par mulåsnor kan bära", sa Naaman. "För från och med nu ska jag inte offra brännoffer eller slaktoffer till någon annan Gud än Herren.</v>
<v n="18">Men kan Herren förlåta mig en sak? När min herre kungen går till guden Rimmons tempel för att tillbe och lutar sig mot min arm, kan Herren då förlåta mig om jag också böjer mig?"</v>
<v n="19">"Ja, det ska han göra", svarade Elisa. Och så for Naaman hem igen.</v>
<v n="20">Men Elisas tjänare Gehasi tyckte att profeten hade handlat fel som inte tagit emot de erbjudna gåvorna. "Jag ska följa efter Naaman och försöka få något av honom", tänkte han för sig själv.</v>
<v n="21">Gehasi skyndade sig alltså efter Naaman, och när denne fick se honom, steg han ur vagnen och gick fram till honom."Jag hoppas att allt står väl till", sa han.</v>
<v n="22">"Ja, allt är väl, men min herre har skickat mig hit för att säga att två unga profeter från Efraims bergsbygd just har kommit till oss, och han skulle gärna vilja ge dem en talent silver och var sin uppsättning kläder", ljög Gehasi.</v>
<v n="23">"Ta två talenter", föreslog Naaman. Han gav honom också de dyrbara kläderna och lade silvret i ett par säckar. Två av hans tjänare fick följa med och bära dem åt Gehasi.</v>
<v n="24">Men när de kom fram till berget där Elisa bodde tog Gehasi säckarna från tjänarna, sände dem tillbaka och gömde sedan pengarna i huset.</v>
<v n="25">När han kom in till Elisa, frågade profeten: "Var har du varit, Gehasi?Jag har inte varit någonstans", svarade han.</v>
<v n="26">"Förstår du inte att jag var där i min ande, när Naaman steg ur sin vagn för att möta dig?" sa Elisa. "Är det här den rätta tiden att ta emot pengar, kläder, olivplanteringar, vingårdar, oxar och tjänare?</v>
<v n="27">Eftersom du har gjort så här, ska Naamans spetälska komma över dig i stället och över dina barn och barnbarn för alltid."Och Gehasi lämnade rummet spetälsk med en hy vit som snö.</v>
</c>
<c n="6">
<v n="1" t="2">En dag kom profetlärjungarna och pratade med Elisa. "Rummet där du undervisar oss är alldeles för litet", sa de. "Kan vi inte bygga ett nytt hus nere vid Jordanfloden, där det finns gott om byggnadsmaterial?Jo, det tycker jag ni ska göra", svarade Elisa.</v>
<v n="3">"Men kan du inte komma med oss?" föreslog någon."Det ska jag göra", svarade han.</v>
<v n="4">När de kom ner till Jordan började de fälla träd,</v>
<v n="5">men för en av dem lossnade yxan från skaftet och hamnade i floden."Ett sånt elände", ropade han bestört. "Jag som hade lånat yxan!"</v>
<v n="6">"Var föll den i någonstans?" frågade profeten.Mannen visade honom var yxan hade fallit i, och Elisa skar av en kvist som han kastade i vattnet. Då flöt yxan upp till ytan.</v>
<v n="7">"Plocka upp den!" sa Elisa till honom, och den unge mannen hämtade upp yxan.</v>
<v n="8">En gång när kungen i Aram låg i krig med Israel och gav sina officerare order om var de skulle slå läger nämnde han en viss plats för dem.</v>
<v n="9">Omedelbart varnade Elisa kungen i Israel för att närma sig just den platsen. "Arameerna planerar att dra samman sina trupper dit", sa han.</v>
<v n="10">Kungen skickade då ut en spanare som kunde bekräfta att Elisa hade rätt. Gång på gång varnade Elisa kungen på samma sätt.</v>
<v n="11">Kungen i Aram blev irriterad: "Vem av er är det som förråder oss?" frågade han sina officerare när han sammankallat dem. "Vem har informerat kungen i Israel om mina planer?"</v>
<v n="12">"Det är inte någon av oss", svarade en av officerarna. "Det är profeten Elisa i Israel. Han kan berätta för sin kung vad du viskar i din sängkammare."</v>
<v n="13">"Gå då och ta reda på var han finns, så att vi kan gripa honom", utbrast kungen."Elisa är i Dotan", var det då någon som upplyste honom om.</v>
<v n="14">En natt skickade därför kungen en trupp med många hästar och vagnar för att omringa staden Dotan.</v>
<v n="15">När profetens tjänare steg upp tidigt på morgonen och såg alltsammans blev han orolig."Vad ska vi göra nu?" ropade han skräckslagen till Elisa.</v>
<v n="16">"Var inte rädd! Vår armé är större än deras!" svarade Elisa.</v>
<v n="17">Sedan bad Elisa: "Herre, öppna hans ögon, så att han ser!"Då öppnade Herren tjänarens ögon, så att han kunde se hästar och vagnar som av eld överallt på höjderna runt omkring.</v>
<v n="18">När fienden drog fram mot dem, bad Elisa: "Herre, gör dem blinda!" Herren gjorde som Elisa önskade.</v>
<v n="19">Då gick Elisa ut till dem och sa: "Ni har kommit fel! Det här är inte rätt stad! Följ mig, så ska jag föra er till den man ni söker. Sedan ledde han dem till Samaria.</v>
<v n="20">Så snart de kom fram bad Elisa: "Herre, öppna deras ögon nu, så att de kan se." Herren gjorde som Elisa ville, och de upptäckte att de var i Israels huvudstad Samaria.</v>
<v n="21">När kungen i Israel fick se dem, ropade han till Elisa: "Herre, ska jag döda dem? Ska jag döda dem?"</v>
<v n="22">"Gör inte det!" svarade Elisa. "Brukar vi döda krigsfångar? Ge dem mat och dryck och skicka sedan hem dem igen!"</v>
<v n="23">Kungen anordnade då en stor fest för dem och skickade sedan hem dem till Aram. Från den stunden blev det slut på deras räder mot Israel.</v>
<v n="24">Men någon tid senare mobiliserade Ben-Hadad, kungen i Aram, hela sin armé och belägrade Samaria.</v>
<v n="25">Följden blev att det uppstod en svår hungersnöd i staden, och det gick så långt att man betalade 80 siklar silver för ett åsnehuvud och fem siklar för en halv liter duvspillning!</v>
<v n="26" t="30">En dag när kungen i Israel vandrade omkring på stadsmuren, ropade en kvinna åt honom: "Hjälp mig, Ers Majestät!Om inte Herren hjälper dig, vad ska då jag kunna göra?" svarade han. "Logen är tom och vinpressen står stilla. Vad skulle jag kunna göra för dig?"Hon svarade: "En kvinna här föreslog att vi en dag skulle äta upp min son och sedan hennes nästa dag. Vi tog min son och åt upp honom, men när jag nästa dag bad henne att döda sin son, så gömde hon honom."När kungen hörde detta rev han sönder sina kläder i förtvivlan. Då kunde man genom revorna se att han bar säcktyg närmast kroppen.</v>
<v n="31">"Gud, du får döda mig, om jag inte avrättar Elisa i dag", sa kungen och svor en ed.</v>
<v n="32">Elisa satt i sitt hus och rådgjorde med stadens styresmän, när kungen skickade bud till honom. Men innan budbärarna kom, sa Elisa till de andra: "Denne mördare vi har till kung har skickat en man för att döda mig. När han kommer, så stäng dörren och låt honom vänta utanför, för hans herre kommer snart efter."</v>
<v n="33">Elisa hann precis säga detta innan budbäraren och sedan även kungen anlände."Det är Herren som har låtit oss drabbas av allt det här", for kungen ut mot Elisa. "Hur ska jag kunna räkna med någon hjälp från honom?"</v>
</c>
<c n="7">
<v n="1">Elisa svarade: "Herren säger att man i morgon vid den här tiden ska kunna köpa åtta kilo mjöl eller sexton kilo säd för en sikel silver vid Samarias stadsport!"</v>
<v n="2">"Det kan inte hända ens om Herren öppnar himlens fönster!" svarade kungens adjutant."Du ska få se det, men du kommer inte att få möjlighet att äta något av det!" sa Elisa till honom.</v>
<v n="3">Samtidigt satt fyra spetälska män vid stadsporten, och de funderade: "Varför ska vi bara sitta här tills vi dör?</v>
<v n="4">Inne i staden kommer vi att svälta ihjäl och här är det inte ett dugg bättre. Därför kan vi ju lika gärna gå över till arameerna. Om de låter oss leva är det så mycket bättre och om de dödar oss, har vi inget att förlora, för vi ska ju dö i alla fall."</v>
<v n="5">I skymningen gick de ut till fiendens läger, men det fanns ingen där!</v>
<v n="6">Herren hade nämligen låtit arameerna höra dånet av vagnar och galopperande hästar, som om en stor armé närmade sig. "Kungen i Israel har lejt hetiterna och egyptierna för att anfalla oss", ropade de.</v>
<v n="7">De hade flytt i panik den natten och lämnat sina tält, hästar, åsnor och allt annat efter sig, precis som det stod.</v>
<v n="8">När de fyra spetälska männen kom till utkanten av lägret, gick de in i tält efter tält och åt och drack. De bar också ut silver och guld och kläder som de gömde,</v>
<v n="9">men till slut sa de till varandra: "Det här är inte rätt. Här sitter vi inne med underbara nyheter och låter ingen veta det! Även om vi så bara väntar till i morgon med att berätta dem, kan vi bli straffade. Det är bäst att vi går tillbaka och talar om vad som har hänt!"</v>
<v n="10">De återvände till staden och berättade för vakten vad som hade hänt, att de hade kommit ut till lägret och att de inte sett en levande varelse. Jo, hästarna och åsnorna hade stått bundna, och tälten hade stått kvar där som förut, men inte en människa hade synts till.</v>
<v n="11">Då ropade vakten genast ut nyheten till dem som fanns inne i palatset,</v>
<v n="12">och kungen steg hastigt upp och sa till sina officerare: "Jag förstår nog vad som har hänt. De vet att vi svälter, och nu har de lämnat lägret och gömmer sig någonstans i närheten för att vi ska låta oss luras ut dit. Sedan tänker de anfalla oss, inta staden och göra oss till slavar."</v>
<v n="13">"Det är nog säkrast att vi sänder ut spanare för att se efter", svarade en av hans officerare. "Låt dem ta fem av de hästar vi har kvar. Om någonting händer dem är det ju inte värre än om de hade stannat här och dött tillsammans med oss andra!"</v>
<v n="14">Man fick fram två vagnar med hästar, och kungen sände iväg dem för att undersöka vart fienden hade tagit vägen.</v>
<v n="15">Ryttarna följde ett spår av kläder och andra tillhörigheter som man kastat ifrån sig under flykten, ända till Jordan. Där vände spejarna tillbaka till kungen och berättade för honom vad de sett.</v>
<v n="16">Då rusade folket i Samaria ut ur staden och plundrade lägret, och det slog alltså in att åtta kilo mjöl och sexton kilo säd den dagen såldes för en sikel silver, precis som Herren hade sagt.</v>
<v n="17">Kungen satte sin adjutant till uppsikt över trafiken vid stadsporten, men han blev nertrampad och dödad av det utrusande folket. Det var detta Elisa hade förutsagt dagen innan, när kungen kom för att arrestera honom.</v>
<v n="18">Då hade ju profeten talat om för kungen att mjöl och säd skulle säljas så billigt följande dag.</v>
<v n="19">Kungens adjutant hade svarat: "Det kan inte hända ens om Herren öppnar himlens fönster!Du ska få se det, men du kommer inte att få möjlighet att äta av det!" hade profeten svarat honom.</v>
<v n="20">Och så blev det! Adjutanten trampades till döds i stadsporten av folket.</v>
</c>
<c n="8">
<v n="1">Elisa hade sagt till kvinnan, vars son han hade uppväckt från de döda: "Ta din familj och flytta till ett annat land, för Herren ska låta en hungersnöd drabba Israel, och den kommer att vara i sju år."</v>
<v n="2">Kvinnan lydde profetens uppmaning och bosatte sig med sin familj i filisteernas land under sju år.</v>
<v n="3">När hungersnöden var över, återvände hon till Israel, där hon sökte upp kungen för att få tillbaka rätten till sitt hus och sin mark.</v>
<v n="4">Just som hon kom in, höll kungen på att tala med Gehasi, Elisas tjänare."Berätta lite för mig om de under Elisa har gjort", bad kungen honom.</v>
<v n="5">Gehasi berättade då om undret när den lille pojken uppväcktes från de döda, och just i det ögonblicket råkade pojkens mor komma in."Nej, men titta!" utbrast Gehasi. "Här är ju kvinnan och pojken, som Elisa förde tillbaka till livet!"</v>
<v n="6">"Är det verkligen sant?" frågade kungen henne.Hon berättade då för honom hur det hade gått till. Sedan gav kungen en av sina tjänstemän i uppdrag att se till att hon fick tillbaka allt det hon hade ägt och dessutom ersättning för den inkomst hon förlorat medan hon varit borta.</v>
<v n="7">Elisa begav sig till Damaskus i Aram, där kung Ben-Hadad låg sjuk. När han fick veta att Elisa var där sa han:</v>
<v n="8" t="9">"Ge gudsmannen en gåva och be honom fråga Herren om jag kommer att bli frisk igen."Hasael lastade då fyrtio kameler med det bästa landet hade att erbjuda som gåva till Elisa. "Din son Ben-Hadad, kungen i Aram, har sänt mig hit för att fråga om han kommer att bli frisk", sa han till profeten.</v>
<v n="10">"Säg till honom att han ska bli frisk", svarade Elisa. "Men Herren har visat mig att han ändå snart kommer att dö!"</v>
<v n="11">Elisa stirrade så länge på Hasael att denne blev besvärad, och sedan började Elisa gråta.</v>
<v n="12">"Vad är det för fel?" frågade Hasael."Jag vet vilka fruktansvärda saker du kommer att göra mot Israels folk", svarade Elisa. "Du kommer att bränna ner fästningarna, döda de unga männen, krossa de små barnen mot marken och skära upp magen på havande kvinnor!"</v>
<v n="13">"Vem tar du mig för?" sa Hasael. "Jag skulle aldrig kunna göra något sådant.Herren har uppenbarat för mig att du kommer att bli kung över Aram", svarade Elisa.</v>
<v n="14">När Hasael kom tillbaka, frågade kungen: "Vad sa han till dig?Han talade om för mig att du skulle bli frisk", svarade Hasael.</v>
<v n="15">Men följande dag tog Hasael en filt, doppade den i vatten och höll den över kungens ansikte tills han kvävdes till döds.Sedan blev Hasael kung, precis som Elisa hade sagt.</v>
<v n="16">Joram, son till Josafat i Juda, efterträdde sin far som kung i Juda under det femte året av Ahabs son Jorams regering över Israel.</v>
<v n="17">Joram i Juda var trettiotvå år gammal när han blev kung, och han regerade i Jerusalem i åtta år.</v>
<v n="18">Men han var lika ogudaktig som Ahab i Israel och Israels tidigare kungar hade varit, och han gifte sig med en av Ahabs döttrar.</v>
<v n="19">Men eftersom Gud hade lovat sin tjänare David att han skulle vaka över hans ättlingar och leda dem, utplånade han inte Juda.</v>
<v n="20">Under Jorams regering gjorde folket i Edom uppror mot Juda och valde sin egen kung.</v>
<v n="21">Joram försökte utan framgång kväva upproret. Han gick över floden Jordan och anföll staden Sair, men blev snabbt omringad av Edoms armé. I skydd av natten bröt han genom deras led, men hans soldater övergav honom och flydde.</v>
<v n="22">Edom har sedan den dagen förblivit oberoende. Libna gjorde också uppror vid samma tid som Edom.</v>
<v n="23">Resten av kung Jorams historia finns nedtecknat i Juda kungars krönika.</v>
<v n="24" t="25">Joram dog och blev begraven på den kungliga begravningsplatsen i Davids stad.</v>
<v n="26">Ahasja, Jorams son, efterträdde sin far på kungatronen. Det hände under det tolfte året av kung Jorams, Ahabs sons, regering i Israel. Ahasja var tjugotvå år gammal när han började regera, men han hade makten i Jerusalem bara ett år. Hans mor hette Atalja och var sondotter till Israels kung Omri.</v>
<v n="27">I likhet med Ahab och hans efterkommande gjorde han det som var ont i Herrens ögon, och han var ingift i Ahabs släkt.</v>
<v n="28">Vid Ramot i Gilead förenade sig Ahasja med kung Joram i Israel, Ahabs son, i dennes krig mot kung Hasael i Aram. Kung Joram blev sårad i striden.</v>
<v n="29">Han for till Jisreel för att få vård och vila. Medan han var där, kom kung Ahasja av Juda för att besöka honom.</v>
</c>
<c n="9">
<v n="1">Under tiden hade Elisa kallat till sig en av de unga profeterna."Gör dig färdig att gå till Ramot i Gilead", sa han till honom. "Ta med dig den här oljeflaskan</v>
<v n="2">och försök att få tag i Jehu, som är son till Nimsis son Josafat. Se till att ni blir lämnade ensamma!</v>
<v n="3">Häll sedan oljan över hans huvud och låt honom förstå att Herren har smort honom till kung över Israel. Sedan måste du fly för livet!"</v>
<v n="4">Den unge profeten gjorde som han blivit tillsagd. När han kom fram till Ramot,</v>
<v n="5">fick han se Jehu sitta där tillsammans med några andra arméofficerare."Jag kommer med ett meddelande", sa han."Till vem av oss?" frågade Jehu. "Till dig", svarade den unge profeten.</v>
<v n="6">Jehu lämnade då de övriga och gick med in i huset. Där hällde den unge mannen oljan över hans huvud och sa: "Herren, Israels Gud, säger: 'Jag smörjer dig till kung över Herrens folk, Israel. Du ska utrota Ahabs familj.</v>
<v n="7">Du ska hämnas mina profeters död och alla andra som dödades av Isebel.</v>
<v n="8">Hela Ahabs familj måste utplånas. Varje man, slav eller fri, måste dö.</v>
<v n="9">Jag ska utrota Ahabs familj, som jag gjorde med Nebats son Jerobeam och Ahias son Baesa och deras familjer.</v>
<v n="10">Hundarna ska äta upp Ahabs hustru Isebel vid Jisreel, och ingen kommer att vilja begrava henne.'"Sedan öppnade han dörren och sprang sin väg.</v>
<v n="11">Jehu gick tillbaka till sina vänner, och en av dem frågade: "Vad ville den där galningen? Är allt som det ska vara?Ni vet mycket väl vem han var och vad han ville", svarade Jehu.</v>
<v n="12">"Nej, det gör vi inte! Berätta!" bad de.Då avslöjade han för dem vad profeten hade sagt och att han, Jehu, hade blivit smord till kung i Israel.</v>
<v n="13">De tog omedelbart av sig sina mantlar och bredde ut dem över trappan där Jehu stod, blåste i trumpet och ropade: "Jehu är kung!"</v>
<v n="14">Så gick det alltså till när Jehu, son till Josafat och sonson till Nimsi, gjorde uppror mot kung Joram. Joram hade själv varit med armén vid Ramot i Gilead för att försvara Israel mot de arameiska trupperna,</v>
<v n="15">men han hade vänt tillbaka till Jisreel för att återhämta sig, sedan han blivit sårad.Jehu sa till männen som var tillsammans med honom: "Om ni vill att jag ska vara er kung, låt då inte någon fly till Jisreel för att berätta vad som har hänt."</v>
<v n="16">Jehu steg sedan upp i en vagn och for själv till Jisreel för att få tag i den sårade kung Joram. Kung Ahasja i Juda var också där för att få träffa Joram.</v>
<v n="17">När vakten i Jisreels torn såg Jehu och hans sällskap närma sig, ropade han: "Trupp i antågande!Skicka ut en ryttare och ta reda på om det är vän eller fiende", ropade kung Joram till honom.</v>
<v n="18">En soldat red omedelbart iväg."Kungen vill veta om du är vän eller fiende", frågade han."Vad vet du egentligen om fred?" svarade Jehu. "Följ efter mig bara!"Vakten meddelade att sändebudet hade mött dem men inte vänt tillbaka.</v>
<v n="19">Kungen skickade då ut ytterligare en ryttare. Han red fram till Jehu och frågade i kungens namn om de kom i fredliga avsikter."Vad vet du om fred?" sa Jehu. "Följ efter mig bara!"</v>
<v n="20">"Han kommer inte heller tillbaka!" ropade vakten. "Det måste vara Jehu, för han kör som en galning."</v>
<v n="21">"Skynda er att göra i ordning min vagn!" befallde då kung Joram. Tillsammans med kung Ahasja for han iväg för att möta Jehu. De möttes på den åker som hade tillhört Nabot,</v>
<v n="22">och Joram frågade: "Kommer du som vän, Jehu?Kan det finnas vänskap mellan oss, så länge din mor Isebels ondska omger oss?" svarade Jehu.</v>
<v n="23">Då vände kung Joram med sin vagn och flydde. "Förräderi, Ahasja!" ropade han. "Förräderi!"</v>
<v n="24">Jehu tog sin båge och sköt iväg en pil som träffade Joram mellan skuldrorna. Pilen gick rakt in i hjärtat, och han sjönk död ner i sin vagn.</v>
<v n="25">Jehu sa till sin adjutant Bidkar: "Kasta ut den döda kroppen på Nabots åker, för när du och jag en gång red här tillsammans med hans far Ahab, uppenbarade Herren följande profetia för mig:</v>
<v n="26">'Här på Nabots egendom ska jag betala igen för mordet på Nabot och hans söner'. Därför ska du kasta ut kroppen här på Nabots åker, precis som Herren sa."</v>
<v n="27">Under tiden hade kung Ahasja av Juda flytt utmed vägen mot Bet-Haggan. Jehu jagade efter honom och ropade: "Skjut honom också."Då sköt de och sårade honom i hans vagn där vägen stiger till Gurhöjden, nära Jibleam, men han lyckades ändå fortsätta ända fram till Megiddo innan han dog.</v>
<v n="28">Hans ämbetsmän förde honom i vagnen till Jerusalem, där de begravde honom på den kungliga begravningsplatsen.</v>
<v n="29">(Ahasjas regering över Juda hade börjat i det tolfte året av kung Jorams regering över Israel.)</v>
<v n="30">När Isebel fick höra att Jehu hade kommit till Jisreel, sminkade hon sig, satte upp håret och slog sig ner vid ett fönster.</v>
<v n="31">När Jehu kom in genom porten till palatset, ropade hon åt honom: "Kommer du i fredliga avsikter? Du din Simri, som mördade din herre!"</v>
<v n="32">Då såg Jehu upp och fick syn på henne i fönstret och ropade: "Vem är på min sida?" Då tittade några hovmän ut genom fönstret.</v>
<v n="33">"Kasta ner henne!" ropade Jehu.Då kastade de ut henne genom fönstret, och hennes blod stänkte upp mot muren och på hästarna medan hon trampades ner av deras hovar.</v>
<v n="34">Sedan gick Jehu in i palatset för att äta. Efter måltiden sa han: "Någon får väl gå och begrava den där kvinnan. Hon var ju ändå dotter till en kung."</v>
<v n="35">Men när man kom för att begrava henne, fann man bara hennes huvud, fötter och händer.</v>
<v n="36">När de kom tillbaka och berättade det för Jehu, sa han: "Det är precis vad Herren sa. Han talade om för profeten Elisa att hundar skulle äta upp hennes kött,</v>
<v n="37">och att hennes kropp skulle spridas som gödsel över marken, så att ingen skulle kunna säga vems den egentligen var."</v>
</c>
<c n="10">
<v n="1">Jehu skrev brev till de styrande i staden Samaria och till förmyndarna för Ahabs sjuttio söner, som allesammans bodde där.</v>
<v n="2" t="3">"När ni mottagit detta brev, ska ni välja den lämpligaste av Ahabs söner till er kung och sedan bereda er på att kämpa för hans tron, för ni har ju hästar och vagnar, en befäst stad och vapen."</v>
<v n="4">Men de var alldeles förskräckta och sa till varandra: "När inte ens två kungar kan klara av honom, hur ska då vi kunna göra det?"</v>
<v n="5">Den man som förestod palatset, stadens borgmästare, de styrande och förmyndarna för Ahabs söner skickade därför detta svar till Jehu:"Vi är dina tjänare och vill underordna oss dig. Vi vill inte ha någon annan kung. Gör vad du tycker är bäst."</v>
<v n="6">Jehu svarade dem i ett brev: "Om ni är på min sida och tänker lyda mig, ska ni vid den här tiden i morgon komma med er herres söners huvuden hit till mig i Jisreel."Kung Ahabs sjuttio söner bodde i de ledande männens hem, där de hade växt upp.</v>
<v n="7">När brevet kom blev alla sjuttio dödade. Deras huvuden stoppades i korgar och sändes till Jehu i Jisreel.</v>
<v n="8">När ett sändebud meddelade Jehu att kungasönernas huvuden hade kommit, gav han befallning om att de skulle läggas i två högar vid stadsporten och ligga kvar där till följande morgon.</v>
<v n="9" t="10">På morgonen gick han ut och talade till folket som var samlat där. "Ni är utan skuld till det här", sa han. "Jag konspirerade mot min herre och dödade honom, men jag dödade inte hans söner! Herren har gjort detta för att allt vad han säger ska bevisas vara sant. Han förklarade genom sin tjänare Elia att detta skulle hända Ahabs efterkommande."</v>
<v n="11">Sedan dödade Jehu också de övriga medlemmarna av Ahabs familj som fanns i Jisreel, alla av betydelse som varit i hans tjänst, nära vänner och personliga rådgivare. Ingen av dem som på något sätt haft närmare kontakt med Ahab kom undan.</v>
<v n="12">Sedan reste Jehu mot Samaria, och på vägen övernattade han i Bet-Eked.</v>
<v n="13">Där träffade han släktingar till kung Ahasja i Juda."Vilka är ni?" frågade han dem."Vi är släkt med kung Ahasja. Vi är på väg till Samaria för att hälsa på kung Ahabs söner och kungamodern Isebel", svarade de.</v>
<v n="14">"Grip dem!" befallde Jehu sina män. Sedan ledde han ut dem till brunnen och dödade dem alla. Det var sammanlagt fyrtiotvå män.</v>
<v n="15">När han skulle lämna platsen träffade han Rekabs son Jonadab som var på väg för att möta honom. Efter att de hade hälsat på varandra, frågade Jehu honom: "Är du med mig som jag är med dig?Ja, det är jag", svarade Jonadab."Räck mig då din hand", sa Jehu och hjälpte honom upp i den kungliga vagnen.</v>
<v n="16">"Följ med mig och se vad jag gör för Herren", sa Jehu.Jonadab for med honom i vagnen,</v>
<v n="17">och när de kom fram till Samaria dödade Jehu alla Ahabs vänner och släktingar, precis som Herren hade förutsagt genom profeten Elia.</v>
<v n="18" t="19">Sedan sammankallade Jehu folket i staden och talade till dem. "Ahab tillbad Baal, men inte alls så som jag tänker göra", sa han. "Hämta hit alla Baals präster och profeter och alla som tillber honom. Se till att alla kommer, för vi ska ha en stor offerfest till Baals ära. Den som inte kommer ska dö!"Men Jehu hade för avsikt att utrota alla Baals präster.</v>
<v n="20" t="21">Han skickade budbärare genom hela Israel för att kalla alla som tillbad Baal till festen, och de kom allesammans och fyllde hela Baalstemplet från den ena ändan till den andra.</v>
<v n="22">Och han gav order till den som förestod klädkammaren: "Se till att alla Baals präster får prästmantlar."</v>
<v n="23">Sedan gick Jehu och Jonadab, Rekabs son, in i Baalstemplet. "Se till att det bara finns sådana som tillber Baal här inne och inte någon som tillber Herren!" sa de till dem.</v>
<v n="24">När Baals präster började offra, omringade Jehu byggnaden med åttio av sina män. "Den av er som låter någon komma undan får betala med sitt eget liv!" sa han till dem.</v>
<v n="25">Så snart man hade avslutat brännoffret gick Jehu fram till sina män och gav ordern: "Gå in och döda alla. Låt inte en enda slippa undan."Då dödade de allesammans och släpade ut kropparna ur templet. Sedan gick Jehu och hans män in i det innersta av templet,</v>
<v n="26">tog ut den staty som man tillbad och brände upp den.</v>
<v n="27">De rev ner templet och gjorde om platsen till avträde.</v>
<v n="28">På detta sätt utplånade Jehu varje spår av Baal i Israel.</v>
<v n="29">Men han förstörde inte guldkalvarna i Betel och Dan som Jerobeam, Nebats son, låtit bygga och som fått hela Israel att synda.</v>
<v n="30">Senare sa Herren till Jehu: "Eftersom du har följt mina föreskrifter och utplånade Ahab och hans släkt ska jag låta din son, din sonson och din sonsons son få bli kungar i Israel."</v>
<v n="31">Men Jehu följde inte Herren, Israels Gud, av hela sitt hjärta, för han fortsatte att tillbe Jerobeams guldkalvar, som hade förorsakat så mycket synd i Israel.</v>
<v n="32" t="33">Vid den tiden lät Herren Israel bli allt mindre till ytan. Kung Hasael i Aram intog flera områden öster om floden Jordan i Gilead, Gads, Rubens och Manasses områden, från floden Aroer i Arnon-dalen genom Gilead och till Basan.</v>
<v n="34">Allt annat som Jehu gjorde finns nedtecknat i Israels kungars krönika.</v>
<v n="35">När Jehu dött blev han begraven i Samaria, och hans son Joahas blev hans efterträdare.</v>
<v n="36">Allt som allt regerade Jehu i tjugoåtta år över Israel i Samaria.</v>
</c>
<c n="11">
<v n="1">När Atalja, Ahasjas mor, fick höra att hennes son var död, bestämde hon sig för att döda alla hans barn i avsikt att ta över tronen.</v>
<v n="2" t="3">Men Joseba, Jorams dotter och Ahasjas syster, lyckades rädda den lille Joas. Hon smög sig undan med honom från de övriga kungabarnen, och gömde honom och hans sköterska i ett förrådsrum i templet. Där bodde de i sex år medan Atalja regerade som drottning.</v>
<v n="4">Under sjunde året av hennes regering sammankallade prästen Jojada de fem officerarna för slottsvakten och för drottningens livvakt. Han mötte dem i templet och fick dem att under ed avlägga tystnadsplikt. Sedan visade han dem kungens son.</v>
<v n="5">Han gav dem följande instruktioner: "Av de tre kompanier som är i tjänst på sabbaten har ett som uppgift att bevaka palatset,</v>
<v n="6" t="8">ett annat att bevaka Surporten och det tredje porten bakom vakten. De övriga två kompanierna, som i vanliga fall är lediga, ska bevaka templet och kungen. Ni ska gruppera er runt kungen med vapen i hand och döda dem som försöker bryta sig igenom bevakningskedjan. Ni ska stanna hos kungen hela tiden!"</v>
<v n="9">Officerarna följde genast Jojadas instruktioner. De tog med sig till Jojada de män som redan var i tjänst och de män som skulle börja vakthållningen på sabbaten.</v>
<v n="10">Han försåg dem med spjut och sköldar som hade tillhört kung David och som fanns i tempelförrådet.</v>
<v n="11">Vakterna ställde sig på sina poster framför helgedomen och altaret och runt hela templet.</v>
<v n="12">Sedan förde Jojada fram den unge prinsen, satte kronan på hans huvud, gav honom en avskrift av de tio budorden och smorde honom till kung, och alla applåderade och ropade: "Länge leve kungen!"</v>
<v n="13" t="14">När drottning Atalja hörde jublet, rusade hon bort till templet och fick se den nye kungen stå bredvid en av de stora pelarna, på den plats där kungarna brukade stå vid kröningar. Han stod där omgiven av hennes egen livvakt och en mängd trumpetare. Alla jublade och trumpeterna smattrade."Förräderi! Förräderi!" skrek hon och började slita sönder sina kläder.</v>
<v n="15">"Släng ut henne härifrån", ropade Jojada till officerarna. "Döda henne inte här i templet! Men döda den som försöker hjälpa henne!"</v>
<v n="16">Då drog de ut henne till slottsstallet och dödade henne där.</v>
<v n="17">Jojada slöt sedan ett förbund mellan Herren och kungen och folket, att de skulle vara Herrens folk. Ett förbund mellan kungen och folket ingicks också.</v>
<v n="18">Alla gick sedan till Baals tempel, rev ner det och bröt sönder alla altaren och avgudabilder och dödade Mattan, Baals präst, mitt framför altaret. Sedan placerade Jojada ut vakter vid Herrens tempel.</v>
<v n="19">Med officerarna och vakten och allt folket ledde han kungen från templet, förbi vakthuset och in i palatset, och kungen satte sig på sin tron.</v>
<v n="20">Alla gladdes över det som skett, och det blev lugnt i staden efter Ataljas död.</v>
<v n="21">Joas var bara sju år gammal när han blev kung i Juda.</v>
</c>
<c n="12">
<v n="1">Det var sju år efter det att Jehu hade blivit kung i Israel. Joas regerade i Jerusalem i fyrtio år. Hans mor hette Sibja och var från Beer-Seba.</v>
<v n="2">Under alla de år Joas hade prästen Jojada vid sin sida gjorde han det som var rätt i Herrens ögon.</v>
<v n="3">Men ändå förstörde han inte offeraltarena på höjderna, och folket fortsatte att offra och bränna rökelse där.</v>
<v n="4" t="5">"Templet behöver repareras", sa Joas en dag till prästerna. "Ta allt det som offras till Herrens tempel, skatten från folkräkningen och alla frivilliga gåvor och använd alltsammans till att rusta upp templet."</v>
<v n="6">Men tjugotre år efter hans tillträde som regent hade templet ännu inte reparerats.</v>
<v n="7">Joas kallade då till sig Jojada och de andra prästerna. "Varför har ni inte gjort någonting åt templet?" frågade han dem. "Nu får ni inte längre använda något av templets inkomster för era egna behov, utan från och med nu ska ni ge allt till dem som reparerar templet."</v>
<v n="8">Prästerna samtyckte och lovade att inte samla in pengar för egna behov, och att de inte själva skulle befatta sig med reparationsarbetet.</v>
<v n="9">Jojada borrade ett hål i locket på en stor kista och ställde den på högra sidan av altaret vid tempelingången, och dörrvakterna stoppade folkets alla gåvor i den.</v>
<v n="10">När kistan blev full räknade kungens sekreterare och översteprästen pengarna och lade dem i säckar.</v>
<v n="11" t="12">Dessa gavs till uppsyningsmännen som betalade snickare, stenhuggare och murare, och bekostade inköpen av timmer och sten och allt annat material som behövdes för att reparera Herrens tempel.</v>
<v n="13" t="14">Pengarna användes inte för att köpa silverfat, ljussaxar, skålar, trumpeter eller andra guldföremål, utan bara till reparationen.</v>
<v n="15">Uppsyningsmännen behövde inte redovisa sina utbetalningar, för de var ärliga och pålitliga män.</v>
<v n="16">Men det som gavs som skuld och syndoffer fick prästerna behålla för eget bruk. Detta lades alltså inte i kistan.</v>
<v n="17">Vid den här tiden började kung Hasael i Aram krig mot Gat och intog det, och sedan vände han sig mot Jerusalem.</v>
<v n="18">Kung Joas tog då alla heliga föremål som hans förfäder och företrädare på tronen i Juda, Josafat, Joram och Ahasja, hade helgat åt Herren, och sände detta till Hasael tillsammans med det som han själv hade gett och allt guld i slottets och templets skattkammare. Då drog Hasael sig tillbaka från Jerusalem.</v>
<v n="19">Resten av Joas historia finns upptecknad i Juda kungars krönika.</v>
<v n="20">Men hans officerare sammansvor sig mot honom och mördade honom i hans kungliga residens i Millo, som ligger på vägen till Silla.</v>
<v n="21">Det var Josakar, Simeats son, och Josabar, Somers son, som mördade honom. Han begravdes på den kungliga begravningsplatsen i Jerusalem, och hans son Amasja blev kung efter honom.</v>
</c>
<c n="13">
<v n="1">Jehus son Joahas började sin sjuttonåriga regeringsperiod över Israel i Joas tjugotredje regeringsår över Juda.</v>
<v n="2">Men Joahas var inte någon god kung, utan han följde Jerobeams onda vägar, som hade fått Israel att synda.</v>
<v n="3">Herren var därför mycket vred på Israel, och han tillät kung Hasael i Aram och dennes son Ben-Hadad att utöva sin makt över dem.</v>
<v n="4">Men Joahas bad till Herren om hjälp, och Herren hörde honom när han såg hur fruktansvärt kungen i Aram förtryckte Israel.</v>
<v n="5">Herren sände en befriare, och Israel lyckades ta sig ur arameernas grepp.</v>
<v n="6">Men de fortsatte att synda och följde Jerobeams onda vägar. De fortsatte också att tillbe gudinnan Asera i Samaria.</v>
<v n="7">Slutligen reducerades Joahas armé till femtio ryttare, tio vagnar och 10.000 fotsoldater. Kungen i Aram hade lyckats utplåna de övriga styrkorna fullständigt.</v>
<v n="8">Resten av Joahas historia finns upptecknad i Israels kungars krönika.</v>
<v n="9" t="10">Joahas dog och begravdes i Samaria, och hans son Joas efterträdde honom och regerade i Samaria i sexton år. Han besteg tronen under kung Joas i Juda trettiosjunde regeringsår.</v>
<v n="11">Men Joas, kungen i Israel, var en ond man, för precis som Jerobeam uppmuntrade han folket att tillbe avgudar och förledde dem till synd.</v>
<v n="12">Övrigt värt att nämna om Joas regering och om hans krig mot Amasja i Juda finns upptecknat i Israels kungars krönika.</v>
<v n="13">Joas dog och begravdes i Samaria med Israels övriga kungar, och Jerobeam II efterträdde honom.</v>
<v n="14">När Elisa låg på sitt yttersta besökte kung Joas honom och grät över honom: "Min far! Min far! Det är ju du som har varit Israels styrka", sa han.</v>
<v n="15">"Skaffa fram en båge och några pilar", bad Elisa då honom.</v>
<v n="16" t="17">"Öppna nu det östra fönstret!" sa Elisa, och Joas gjorde som han sa. Sedan bad han kungen att lägga sin hand på bågen, och själv lade han sina egna händer över kungens."Skjut nu!" befallde han och tillade: "Detta är Herrens segerpil mot Aram. Du ska nämligen vinna seger över dem vid Afek.</v>
<v n="18">Plocka nu upp de andra pilarna och slå dem mot golvet."Kungen tog då upp dem och slog dem mot golvet tre gånger.</v>
<v n="19">Profeten blev arg på honom och utbrast: "Du skulle ha slagit fem eller sex gånger, för då skulle du ha besegrat Aram fullständigt. Nu kommer du bara att segra tre gånger."</v>
<v n="20" t="21">Efter denna händelse dog Elisa och begravdes.På den tiden brukade rövarband från Moab tränga in i landet varje vår. En gång när några män höll på att begrava en vän hände detta. Hastigt slängde de då den döda kroppen i Elisas grav. Så snart kroppen kom i beröring med Elisas ben fick den döde mannen liv igen och reste sig upp.</v>
<v n="22">Kung Hasael av Syrien hade förtryckt Israel under hela kung Joahas regering.</v>
<v n="23">Men Herren var barmhärtig mot Israels folk och lät dem aldrig bli helt besegrade. Gud hade nämligen medlidande med dem, och han tänkte också på sitt förbund med Abraham, Isak och Jakob.</v>
<v n="24">Men så dog kung Hasael i Syrien, och hans son Ben-Hadad regerade efter honom.</v>
<v n="25">Och kung Joas i Israel, Joahas son, lyckades vid tre tillfällen återerövra städer som hans far hade förlorat till Ben-Hadad.</v>
</c>
<c n="14">
<v n="1">Under det andra året av kung Joas regering över Israel började kung Amasja att regera i Juda.</v>
<v n="2">Amasja var då tjugofem år gammal, och han regerade tjugonio år i Jerusalem. Hans mor kom från Jerusalem och hette Joaddin.</v>
<v n="3">Han var en mycket god kung i Herrens ögon, även om han inte var som sin förfader David, men som kung var han lika god som sin far Joas.</v>
<v n="4">Ändå lät han inte riva ner offeraltarena på höjderna, utan folket fortsatte att offra och tända rökelse där.</v>
<v n="5">Så snart han hade fått ett fast grepp om sitt rike, avrättade han männen som mördat hans far.</v>
<v n="6">Men han skonade deras barn, för han hade lärt sig genom Moses lag att föräldrarna inte ska dödas för sina barns synder, eller barn för sina föräldrars. Var och en måste sona sin egen synd.</v>
<v n="7">Det var Amasja som en gång dödade 10.000 edomiter i Saltdalen. Han intog också Sela och ändrade dess namn till Jokteel, som det kallas än i dag.</v>
<v n="8">Vid ett annat tillfälle utmanade Amasja kung Joas av Israel, han som var son till Joahas och sonson till Jehu, att mobilisera sin armé och komma och möta honom ansikte mot ansikte.</v>
<v n="9">Men kung Joas svarade: "En liten törnbuske på Libanon bad det stora cederträdet: 'Ge din dotter till hustru åt min son.' Men strax efteråt kom ett av de vilda djuren förbi och trampade ner busken.</v>
<v n="10">Du har besegrat Edom och är mycket stolt över det, men mitt råd till dig är att du ska vara nöjd med den ära du vunnit och stanna hemma. Varför ska du besvära oss och riskera att vi båda går under?"</v>
<v n="11">Men Amasja ville inte lyssna, så kung Joas av Israel mönstrade sin armé. De möttes ansikte mot ansikte vid Bet-Semes, en av Judas städer.</v>
<v n="12">Juda blev besegrat där och armén skingrades.</v>
<v n="13">Kung Amasja blev tagen till fånga, och Israels armé marscherade sedan till Jerusalem och rev ner dess murar från Efraimsporten till Hörnporten, en sträcka på cirka 200 meter.</v>
<v n="14">Kung Joas tog många som gisslan, och han lade beslag på allt guld och silver i templet och kungapalatset innan han återvände till Samaria.</v>
<v n="15">Resten av Joas historia och hans krig med kung Amasja i Juda finns upptecknat i Israels kungars krönika.</v>
<v n="16">När Joas dött begravdes han i Samaria bland de andra kungarna i Israel, och hans son Jerobeam II blev kung efter honom.</v>
<v n="17">Amasja levde femton år längre än Joas,</v>
<v n="18">och vad som hände honom i övrigt finns skrivet i Juda kungars krönika.</v>
<v n="19">Efter en sammansvärjning mot Amasja i Jerusalem flydde han till Lakis. Men hans fiender förföljde honom dit och dödade honom där.</v>
<v n="20">Hans kropp fördes på hästryggen tillbaka till Jerusalem, och han begravdes på den kungliga begravningsplatsen i Davids stad.</v>
<v n="21">Sedan blev hans son Asarja kung, sexton år gammal.</v>
<v n="22">Efter sin fars död byggde han upp Elat och återlämnade det till Juda.</v>
<v n="23">Under tiden hade Jerobeam II blivit kung i Israel under Amasjas femtonde regeringsår över Juda. Jerobeam II regerade i fyrtioett år.</v>
<v n="24">Men han var lika ond som Jerobeam I (Nebats son), som hade förlett Israel att tillbe avgudar.</v>
<v n="25">Jerobeam II vann tillbaka de områden som Israel förlorat mellan Hamat och Döda havet, precis som Herren, Israels Gud, hade förutsagt genom Jona, Amittais son, profeten från Gat-Hahefer.</v>
<v n="26">Herren såg hur svårt alla hade det i Israel, slavar såväl som fria, och att inte någon kom till deras undsättning.</v>
<v n="27">Han hade inte heller sagt att han skulle utplåna Israels namn, och därför använde han kung Jerobeam II till att rädda landet.</v>
<v n="28">Vad som i övrigt finns att berätta om Jerobeam II, alla hans krig och hur han återtog Damaskus och Hamat, som tidigare tillhört Juda, finns nerskrivet i Israels kungars krönika.</v>
<v n="29">När Jerobeam II dött, begravdes han bredvid de andra kungarna i Israel, och hans son Sakarja blev kung efter honom.</v>
</c>
<c n="15">
<v n="1" t="2">I Jerobeam II:s tjugosjunde regeringsår i Israel blev Asarja, Amasjas son, kung i Juda. Han var då sexton år gammal och regerade sedan i femtiotvå år i Jerusalem. Hans mor hette Jekolja och var från Jerusalem.</v>
<v n="3">Asarja var en god kung, och han gladde Herren precis som hans far Amasja hade gjort.</v>
<v n="4">Men i likhet med sina föregångare förstörde han inte offerhöjdsaltarena där folket fortfarande frambar offer och tände rökelse.</v>
<v n="5">På grund av detta lät Herren honom drabbas av spetälska, som han fick lida av till sin död. Han bodde därför i ett hus för sig själv, medan hans son Jotam bodde i palatset och utövade makten.</v>
<v n="6">Resten av Asarjas historia finns nertecknad i Juda kungars krönika.</v>
<v n="7">När Asarja dött begravdes han tillsammans med sina förfäder i Davids stad, och hans son Jotam blev kung.</v>
<v n="8">I det trettioåttonde året av Asarjas regering i Juda blev Sakarja, Jerobeams son, kung över Israel i Samaria. Han regerade bara i sex månader.</v>
<v n="9">Men Sakarja var en ond kung i Herrens ögon, precis som sina förfäder. I likhet med Jerobeam, Nebats son, uppmuntrade han Israel i dess synd att tillbe avgudar.</v>
<v n="10">Sallum, Jabes son, ledde en sammansvärjning mot honom, mördade honom och tog makten.</v>
<v n="11">Resten av Sakarjas historia finns i Israels kungars krönika.</v>
<v n="12">Det Herren hade sagt till Jehu slog alltså in, nämligen att hans son, sonson och sonsons son skulle bli kungar i Israel.</v>
<v n="13">Sallum, Jabes son, blev kung i Israel under Ussias trettionionde regeringsår i Juda. Sallum regerade i Samaria en enda månad.</v>
<v n="14">Sedan blev han lönnmördad av Menahem, Gadis son från Tirsa, som själv blev kung.</v>
<v n="15">Ytterligare detaljer om kung Sallum och hans sammansvärjning mot Sakarja finns att läsa i Israels kungars krönika.</v>
<v n="16">Med Tirsa som utgångspunkt plundrade sedan Menahem staden Tifsa och den kringliggande landsbygden, därför att dess invånare vägrat att öppna stadsporten för honom. Han ödelade staden och skar upp magen på alla gravida kvinnor.</v>
<v n="17">I Asarjas trettionionde regeringsår i Juda blev Menahem, Gadis son, kung i Israel. Han regerade i Samaria i tio år.</v>
<v n="18">Även Menahem var en ond kung. Han tillbad avgudar precis som kung Jerobeam, Nebats son, hade gjort under så lång tid, och han förledde Israels folk till svåra synder.</v>
<v n="19" t="20">Kung Pul från Assyrien invaderade landet, men när Menahem erbjöd honom tusen talenter silver vände han om igen. Menahem pressade fram pengarna genom att kräva alla de rika männen i Israel på en särskild skatt på femtio siklar silver.</v>
<v n="21">Resten av kung Menahems historia är nerskriven i Israels kungars krönika.</v>
<v n="22">Efter honom blev hans son Pekaja kung.</v>
<v n="23">I Asarjas femtionde regeringsår i Juda blev Pekaja, Menahems son, kung över Israel i Samaria. Han regerade i två år.</v>
<v n="24">Men även Pekaja var en ond kung, och han fortsatte den avgudadyrkan som Nebats son Jerobeam hade påbörjat och som ledde Israel in på onda vägar.</v>
<v n="25">Peka, son till Remalja och befälhavare över armén, ledde en sammansvärjning mot honom tillsammans med femtio män från Gilead. De mördade honom i palatset i Samaria. Argob och Arje dödades i samma revolt. Peka utropade sig själv till kung efter Pekaja.</v>
<v n="26">Resten av kung Pekajas historia finns att läsa i Israels kungars krönika.</v>
<v n="27">I Asarjas femtioandra regeringsår i Juda blev Peka, Remaljas son, kung över Israel i Samaria. Han regerade i tjugotvå år.</v>
<v n="28">Peka var också en ond kung, och han fortsatte att följa Nebats son Jerobeams dåliga exempel att tillbe avgudar.</v>
<v n="29">Det var under Pekas regering som kung Tiglat-Pileser av Assyrien ledde ett anfall mot Israel. Han intog städerna Ijon, Abel-Bet-Maaka, Janoa, Kedes, Hasor, Gilead och hela Galileen och Naftalis land och förde bort folket som fångar till Assyrien.</v>
<v n="30">Senare ledde Elas son Hosea en sammansvärjning mot Peka, mördade honom och tog själv tronen i Jotams, Ussias sons tjugonde regeringsår i Juda.</v>
<v n="31">Om annat som hände under Pekas regeringstid finns att läsa i Israels kungars krönika.</v>
<v n="32" t="33">I Pekas, Remaljas sons andra regeringsår i Israel blev Jotam, Ussias son, kung i Juda. Han var tjugofem år gammal när han besteg tronen, och han regerade sexton år i Jerusalem. Hans mor hette Jerusa och var dotter till Sadok.</v>
<v n="34" t="35">Jotam var i stort sett en mycket god kung, och i likhet med sin far Ussia följde han Herren. Men han avskaffade inte offerhöjdernas altare, där folket fortsatte att offra och tända rökelse till främmande gudar. Det var under kung Jotams regeringstid som den övre porten till Herrens tempel blev byggd.</v>
<v n="36">Resten av Jotams historia finns nerskriven i Juda kungars krönika.</v>
<v n="37">Vid den tiden lät Herren kung Resin i Aram och kung Peka i Israel anfalla Juda.</v>
<v n="38">När Jotam dött blev han begravd bredvid de andra kungarna i Juda på den kungliga begravningsplatsen i Davids stad, och efter honom blev hans son Ahas kung.</v>
</c>
<c n="16">
<v n="1">I Pekas, Remaljas son, sjuttonde regeringsår blev Ahas, Jotams son, kung i Juda.</v>
<v n="2">Han var tjugo år gammal när han besteg tronen, och han regerade sexton år i Jerusalem. Ahas följde inte Herren, som hans förfader David hade gjort.</v>
<v n="3">Han var lika ond som kungarna i Israel. Han offrade till och med sin egen son i eld och följde på så sätt seden hos de hedniska folk som omgav Juda, de folk som Herren hade drivit ut ur landet för Israels skull.</v>
<v n="4">Han bar också fram offer och tände rökelse på offerhöjdsaltare och på många andra altaren som fanns utplacerade under stora träd.</v>
<v n="5">Kung Resin i Syrien och kung Peka i Israel, Remaljas son, förklarade krig mot Ahas och belägrade Jerusalem, men de lyckades inte inta staden.</v>
<v n="6">Detta hände ungefär samtidigt som kung Resin återtog Elat. Han drev ut alla från Juda ur staden och lät edomiter, som fortfarande bor där, bosätta sig där i stället.</v>
<v n="7">Kung Ahas sände ett meddelande till kung Tiglat-Pileser i Assyrien och bad honom om hjälp att strida mot Aram och Israel.</v>
<v n="8">Ahas tog silvret och guldet från templet och från palatset och sände det som gåva till den assyriske kungen.</v>
<v n="9">Assyrierna anföll då Damaskus, huvudstaden i Aram, förde bort dess invånare som fångar till Kir och dödade kung Resin.</v>
<v n="10">Kung Ahas for då till Damaskus för att träffa kung Tiglat-Pileser. Medan han var där lade han märke till ett ovanligt altare i ett hednatempel. Han gjorde en skiss av det, som han sedan med en detaljerad beskrivning sände till prästen Uria.</v>
<v n="11" t="12">Uria byggde ett altare efter den beskrivning han fått. Det var färdigt när kungen kom tillbaka från Damaskus, och när kungen såg det invigde han det omedelbart genom att offra på det.</v>
<v n="13">Han bar fram brännoffer, spisoffer och hällde drickoffer över altaret och stänkte sedan blodet från tackoffret över det.</v>
<v n="14">Sedan tog han bort kopparaltaret, som hade stått inför Herren i templets främre del, och placerade det på norra sidan av det nya altaret.</v>
<v n="15">Han gav Uria instruktioner att använda det nya altaret för morgonens och kvällens spisoffer, för kungens brännoffer och spisoffer och för folkets offer, såväl som för deras drickoffer, och blodet från brännoffren och slaktoffren skulle också stänkas på det nya altaret."Men kopparaltaret ska jag använda när jag behöver fråga Herren", sa han.</v>
<v n="16">Prästen Uria utförde vad han fått order om.</v>
<v n="17">Kungen tog bort sidoplåtarna från bäckenställen i templet och faten som stod på dem. Det stora fatet som stod på kopparoxarnas ryggar tog han ner och ställde på ett stenfundament.</v>
<v n="18">Av hänsyn till den assyriske kungen tog han också bort den passage som han hade byggt mellan slottet och templet.</v>
<v n="19">Resten av kung Ahas historia och vad som hände under hans regeringstid finns att läsa i Juda kungars krönika.</v>
<v n="20">När Ahas dött, blev han begravd på den kungliga begravningsplatsen i Davids stad, och hans son Hiskia blev sedan kung.</v>
</c>
<c n="17">
<v n="1">I Ahas tolfte regeringsår i Juda blev Hosea, Elas son, Israels kung i Samarien. Han regerade i nio år.</v>
<v n="2">Han följde inte Herren i allt, men han var inte lika ond som sina företrädare.</v>
<v n="3">Kung Salmaneser av Assyrien anföll och besegrade kung Hosea, som tidigare varit underordnad den assyriske kungen och även betalat skatt till honom.</v>
<v n="4">Salmaneser hade nämligen upptäckt att Hosea höll på att förråda honom genom att han sänt kurirer till kung So i Egypten för att få hjälp. Han betalade inte längre den årliga skatten, och därför grep Salmaneser honom och satte honom i fängelse.</v>
<v n="5">Salmaneser invaderade hela Israel, tågade mot Samaria och belägrade staden under tre års tid.</v>
<v n="6">I kung Hoseas nionde regeringsår föll Samaria, och folket fördes bort i fångenskap till Assyrien. De sattes i kolonier i staden Hala, utmed floden Habor i Gosan och i en del av Mediens städer.</v>
<v n="7">Denna olycka drabbade Israel därför att man tillbett andra gudar och på så sätt syndat mot Herren, sin Gud, som hade fört dem ut ur slaveriet i Egypten,</v>
<v n="8">och därför att de hade följt sedvänjorna hos de folk som Gud hade fördrivit för dem liksom de israeliska kungarnas nya ordningar.</v>
<v n="9">Israels folk hade också i tysthet handlat mot Herrens vilja, och de hade byggt altaren till andra gudar över hela landet.</v>
<v n="10">De hade placerat obelisker och avgudabilder på höjderna och under stora träd,</v>
<v n="11">och de hade tänt rökelse till gudar från alla de olika folk som Herren hade undanröjt innan Israel kom in i landet. Israels folk hade alltså gjort mycket ont som hade orsakat Herrens vrede.</v>
<v n="12">De tillbad avgudar, trots Herrens uttryckliga förbud.</v>
<v n="13">Gång på gång hade Herren sänt profeter för att varna både Israel och Juda och uppmanat dem att vända om från sina onda vägar. Han hade förmanat dem att lyda de bud han gett deras förfäder genom profeterna,</v>
<v n="14">men de ville inte lyssna. De var lika upproriska som sina förfäder och vägrade att tro på Herren.</v>
<v n="15">De förkastade hans lagar och det förbund han hade ingått med deras förfäder, och i sin dårskap avvisade de alla hans varningar och tillbad hednagudar.</v>
<v n="16">De trotsade hans befallningar och gjorde två kalvar av gjutet guld och en aserapåle. De tillbad Baal och även solen, månen och stjärnorna.</v>
<v n="17">De offrade till och med sina söner och döttrar i eld, de frågade spåmän om råd, använde sig av trolldom och sålde sig själva till det onda. Herren blev därför mycket upprörd,</v>
<v n="18">och han utplånade dem ur sin åsyn tills bara Juda stam fanns kvar i landet.</v>
<v n="19">Men till och med Juda vägrade att lyda Herrens, sin Guds, befallningar och vandrade samma onda väg som Israel hade gjort.</v>
<v n="20">Herren förkastade alltså hela Israel, och han straffade dem genom att överlämna dem åt deras fiender och till total utplundring.</v>
<v n="21">När Herren avskilde Israel från Davids kungadöme valde man i stället Jerobeam, Nebats son, till kung. Han lockade Israel bort från Herrens vägar och fick dem att begå en svår synd.</v>
<v n="22">Israel upphörde inte med den ondska Jerobeam fört dem in i</v>
<v n="23">förrän Herren vände sig bort från dem och övergav dem, precis som profeterna hade varnat och sagt. Israeliterna fördes alltså bort till Assyrien, där de är än i dag.</v>
<v n="24">Kungen av Assyrien hämtade kolonier av folk från Babylon, Kuta, Ava, Hamat och Sefarvaim och lät dem bosätta sig i Samariens städer och ersätta de deporterade israeliterna. Assyrierna övertog alltså Samaria och de andra städerna i Israel.</v>
<v n="25">Till att börja med tillbad de inte Herren, och därför sände han dit lejon som dödade en del av dem.</v>
<v n="26">Man rapporterade då till kungen i Assyrien: "De folk du har sänt till Israel känner inte till de lagar som landets gud har ställt upp, och därför har han sänt lejon bland dem som håller på att utrota dem därför att man inte tillber honom."</v>
<v n="27" t="28">Då bestämde kungen i Assyrien att en av de landsflyktiga prästerna från Samarien skulle få återvända till Israel och lära de nya invånarna de lagar som landets gud ville att de skulle följa. En av dem återvände alltså till Betel och undervisade dem som invandrat från Babylon om hur de skulle tillbe Herren.</v>
<v n="29">Men varje folkgrupp tillbad också sina egna gudar. De placerade dem i templen på höjderna i närheten av städerna där de bodde.</v>
<v n="30">De som kom från Babylon tillbad bilder av sin gud Suckot-Benot, de som kom från Kuta tillbad Nergal och folket från Hamat tillbad Asima.</v>
<v n="31">Gudarna Nibhas och Tartak tillbads av aviterna, och folket från Sefaraim till och med brände sina egna barn på gudarna Adrammeleks och Anammeleks altaren.</v>
<v n="32">De tillbad också Herren, men i strid mot Herrens befallning utsåg de bland sig själva präster som skulle offra till Herren i templen på höjderna.</v>
<v n="33">Samtidigt fortsatte de att följa de religiösa sederna från sina hemländer.</v>
<v n="34">Detta pågår bland dem än i dag. De följer sina gamla seder i stället för att uppriktigt tillbe Herren och lyda de lagar han gav till Jakobs ättlingar, Israels barn.</v>
<v n="35" t="39">Herren hade ju slutit ett förbund med dem och befallt: "Ni får aldrig glömma vårt förbund. Be aldrig till några andra gudar. Det är bara Herren ni ska be till. Han ska rädda er från alla fiender. Be aldrig och offra aldrig till andra gudar. Be till Herren, som har fört er ut ur Egypten med makt och genom under. Jakobs efterkommande ska lyda alla Guds lagar och aldrig tillbe andra gudar."</v>
<v n="40">Men Israel lyssnade inte utan fortsatte att tillbe andra gudar.</v>
<v n="41">Invandrarna från Babylon tillbad visserligen Herren, men de tillbad också avgudar. Och än i dag gör deras ättlingar likadant.</v>
</c>
<c n="18">
<v n="1" t="2">I Hoseas, Elas sons, tredje regeringsår i Israel började Hiskia, Ahas son, regera i Juda. Han var tjugofem år gammal när han blev kung och regerade i Jerusalem i tjugonio år. Hans mor hette Abi och var dotter till Sakarja.</v>
<v n="3">Hiskia var en gudfruktig kung och vandrade i sin förfader Davids fotspår.</v>
<v n="4">Han röjde bort templen på höjderna, rev ner obeliskerna och slog sönder de avskyvärda avgudabilderna av Aseran. Han krossade också kopparormen som Mose hade gjort, därför att man hade börjat tillbe den och tända rökelse. Den kallades Nehustan.</v>
<v n="5">Hiskia litade helt på Herren, Israels Gud. Ingen av kungarna, vare sig de före eller de efter honom, levde så nära Gud som han,</v>
<v n="6">för Hiskia följde Herren i allt och var noga med att följa de lagar Gud hade gett Mose.</v>
<v n="7">Herren var med honom och han lyckades med allt han företog sig. Han gjorde sig fri från den assyriske kungen och vägrade att underordna sig honom.</v>
<v n="8">Han besegrade också filisteerna och intog varje ort ända bort till Gasa och området däromkring.</v>
<v n="9">Det var under Hiskias fjärde och kung Hoseas sjunde regeringsår som kung Salmaneser i Assyrien anföll Israel och började sin belägring av Samaria.</v>
<v n="10">Tre år senare, under Hiskias sjätte regeringsår och kung Hoseas nionde, föll Samaria,</v>
<v n="11">och Israels befolkning deporterades till Assyrien där de fick bosätta sig i staden Hala och utmed stranden av floden Habor i Gosan och i Mediens städer.</v>
<v n="12">Detta hände därför att de hade vägrat att lyssna till Herren, sin Gud, och nekat att göra vad han önskade. De bröt förbundet med honom och motsatte sig alla de lagar han hade gett dem genom sin tjänare Mose.</v>
<v n="13">Senare, under kung Hiskias fjortonde regeringsår, belägrade den assyriske kungen Sanherib alla befästa städer i Juda och intog dem.</v>
<v n="14">Kung Hiskia, som ville ha fred, sände då ett meddelande till den assyriske kungen i Lakis: "Jag har handlat fel. Jag ska betala vad du begär, om du bara drar tillbaka dina trupper", hette det i budskapet.Kungen i Assyrien krävde 300 talenter silver och trettio talenter guld.</v>
<v n="15">För att få ihop denna summa måste Hiskia tömma både templet och den kungliga skattkammaren på silver och guld.</v>
<v n="16">Han måste till och med ta det guld som man hade belagt templets dörrar och dörrposter med.</v>
<v n="17">Men kungen i Assyrien skickade överbefälhavaren, sin förste minister och en general tillsammans med en stor armé mot Hiskia. De kom från Lakis och slog läger utmed den stora huvudvägen invid fältet där man brukade bleka tyg, i närheten av övre dammens vattenledning.</v>
<v n="18">De bad att få träffa kung Hiskia, men i stället skickade han en förhandlingsdelegation bestående av följande män: Eljakim, hans förste man i palatset, Sebna, sekreteraren och Joa, kanslern.</v>
<v n="19">Den assyriske generalen bad dem lämna detta besked till Hiskia: "Den store kungen i Assyrien säger: 'Ingen kan rädda dig undan mig och min makt!</v>
<v n="20" t="21">Du behöver mer än bara löften om hjälp, innan du gör uppror mot mig. Vem stöder du dig på? Egypten? Farao är inte mycket att lita på! Egypten är som en splittrad stav, som genomborrar och skadar den hand som lutar sig mot den.</v>
<v n="22">Och om du säger att du litar på att Herren ska rädda er, kom då ihåg att det var hans offerhöjder och altaren som du bröt ner! Du kräver ju att alla ska tillbe vid altaret i Jerusalem!</v>
<v n="23">Jag har ett erbjudande till dig från min herre, kungen i Assyrien! Om du kan ställa upp med 2.000 ryttare ska vi ge dem hästar.</v>
<v n="24">Hur skulle du ens kunna stå emot ett enda kompani ur min herres armé? Inte ens om Egypten skulle förse er med hästar och vagnar, skulle det hjälpa.</v>
<v n="25">Tror du förresten att vi har kommit hit av oss själva? Nej, det är Herren som har sänt oss och sagt att vi ska inta landet och ödelägga det.'"</v>
<v n="26">"Var vänlig och tala till oss på arameiska", bad Eljakim, Sebna och Joa. "Vi förstår det språket. Tala inte hebreiska, för då hör allt folk på muren vad ni säger!"</v>
<v n="27">"Skulle min herre, den assyriske kungen ha skickat mig hit för att tala med bara er tre och er kung?" svarade den assyriske generalen. "Gäller inte hans ord folket på murarna också? De är ju dömda att tillsammans med er äta sin egen avföring och dricka sin egen urin!"</v>
<v n="28">Sedan ropade den assyriske generalen på hebreiska till folket som stod på muren: "Lyssna till den store kungen i Assyrien:</v>
<v n="29">'Låt inte kung Hiskia vilseleda er! Han kan aldrig rädda er undan mig och min makt.</v>
<v n="30">Låt honom inte förleda er att tro att Herren skulle kunna rädda er.</v>
<v n="31" t="32">Lyssna inte till kung Hiskia! Ge er! Här kan ni få leva i fred i ert eget land tills jag flyttar er till ett annat land, som liknar det här, med rika skördar av säd, vin, oliver och honung. Välj livet och inte döden! Hör inte på kung Hiskia när han försöker övertyga er om att Herren ska befria er!</v>
<v n="33">Har någon av de andra ländernas gudar kunnat rädda sitt folk undan kungen från Assyrien?</v>
<v n="34">Vad hände med Hamats, Arpads, Sefarvaims, Henas och Ivas gudar? Kunde de rädda Samaria?</v>
<v n="35">Vilka andra gudar har kunnat skydda sitt land för mig och min makt? Vad är det då som får er att tro att Herren kan rädda Jerusalem?'"</v>
<v n="36">Men alla var tysta, för kungen hade uppmanat dem att inte säga någonting.</v>
<v n="37">Då vände Eljakim, Hilkias son, kungens sekreterare Sebna och kanslern Joa, Asafs son, tillbaka till kungen med sina kläder sönderrivna och berättade vad den assyriske generalen hade sagt.</v>
</c>
<c n="19">
<v n="1">När kung Hiskia hörde deras rapport, rev han också sönder sina kläder och klädde sig i säcktyg, och sedan gick han till templet för att be.</v>
<v n="2">Han bad Eljakim och Sebna och några av de ledande prästerna att de skulle klä sig i säcktyg och gå till profeten Jesaja, Amos son, med följande meddelande:</v>
<v n="3">"Kung Hiskia säger: 'Det här är en dag fylld av svårigheter, förolämpningar och skam. Det är som när ett barn ska födas men modern inte har kraft att föda fram det.</v>
<v n="4">Men kanske Herren, din Gud, har hört hur den assyriske generalen har smädat den levande Guden och därför vill straffa honom. Så bed nu för den spillra av oss som ännu finns kvar!'"</v>
<v n="5" t="6">Då svarade Jesaja: "Herren säger: 'Säg till er herre att inte oroa sig över vad han har hört av den assyriske kungens tjänare.</v>
<v n="7">Jag ska se till att en viss rapport får den assyriske kungen att omedelbart återvända hem, och där ska jag se till att han blir dödad.'"</v>
<v n="8">När den assyriske generalen fick höra att hans kung hade lämnat Lakis drog han sig tillbaka från Jerusalem och mötte honom i Libna.</v>
<v n="9">Strax efteråt nåddes kungen av meddelandet att den egyptiske kungen Tirhaka stod beredd att anfalla honom. Innan han gav sig i väg för att möta anfallet, skickade han ett meddelande till kung Hiskia:</v>
<v n="10">"Låt inte lura dig av den gud du tror på. Tro honom inte, när han säger, att jag inte ska inta Jerusalem!</v>
<v n="11">Du vet mycket väl vad de assyriska kungarna har gjort överallt där de har dragit fram. De har fullkomligt förintat allt. Varför skulle du vara ett undantag?</v>
<v n="12">Har de andra folkens gudar befriat dem, gudarna i Gosan, Haran, Resef och i Eden i Telassar?</v>
<v n="13">Vad har hänt med kungarna i Hamat, Arpad, Sefarvaim, Hena och Iva?"</v>
<v n="14">Hiskia tog emot brevet från sändebuden, och när han hade läst det, gick han över till templet och bredde ut det inför Herren.</v>
<v n="15">Sedan bad han:"Herre, Israels Gud, du som sitter på din tron mellan keruber, du är den ende Guden, och den som råder över alla kungariken på jorden. Du har skapat himmel och jord.</v>
<v n="16">Böj dig ner, Herre och lyssna! Öppna dina ögon, Herre, och se! Hör, hur denne Sanherib har smädat den levande Guden!</v>
<v n="17">Herre, det är ju sant att Assyriens kungar har besegrat alla dessa folk</v>
<v n="18">och bränt ner deras avgudabilder, men det var ju bara avbildningar. De gick att förstöra, därför att de bara var döda ting som människor tillverkat av trä och sten.</v>
<v n="19">Herre, vår Gud, vi ber dig att rädda oss undan honom, så att alla folk på jorden förstår att endast du är Gud!"</v>
<v n="20">Från Jesaja kom då detta budskap till Hiskia: "Herren, Israels Gud, säger: Jag har hört din bön!</v>
<v n="21">Och det här är min dom över kung Sanherib: Jungfrun, dottern Sion, är inte rädd för dig! Jerusalems dotter föraktar och hånar dig.</v>
<v n="22">Vem är det du har smädat och hånat? Och mot vem har du varit så uppstudsig? Jo, det är mot den Helige i Israel!</v>
<v n="23">Dina hantlangare har öst sina förolämpningar över mig och sagt: 'Mina vagnar kan nå upp på de högsta bergen, ja, ända till den högsta toppen på Libanon. Jag har huggit ner de högsta cedrarna och cypresserna där och nått fram till dess mest avlägsna delar och finaste skogar.</v>
<v n="24">Jag har fått ny kraft från brunnar jag grävt i främmande land, och jag har brutit Egyptens makt genom att bara gå förbi!'</v>
<v n="25">Men varför har du inte tidigare förstått att det är jag, Herren, som har låtit dig göra allt detta? Det var jag som bestämde att du skulle segra över alla dessa befästa städer!</v>
<v n="26">Därför hade folken du besegrade ingen makt att sätta sig upp mot dig! De var som gräset som torkar i solens hetta och säden som fördärvas innan den hunnit gå i ax.</v>
<v n="27">Jag vet allt om dig. Jag vet alla dina planer och vet vart du tänker gå nästa gång. Jag känner också till allt ont du sagt om mig.</v>
<v n="28">Eftersom du tror att du är överlägsen mig, ska jag sätta en krok i din näsa och ett betsel i din mun och leda dig tillbaka samma väg som du kom.</v>
<v n="29">Och detta, Hiskia, är beviset på att jag ska göra som jag sagt: I år ska mitt folk äta självvuxen säd och nästa års utsäde ska också tas därifrån, men på det tredje året ska du så och få en riklig skörd, och också plantera vingårdar och äta dess frukt.</v>
<v n="30">Än en gång ska en kvarleva av Juda rota sig i jorden och bära frukt.</v>
<v n="31">Herren ska se till att en skara av överlevande, liten men stark, går ut från Jerusalem.</v>
<v n="32">Och mitt beslut beträffande kungen av Assyrien är att han inte ska komma in i den här staden. Han ska varken skjuta pilar, gå fram i skydd av sköldar eller bygga belägringsramp mot dess mur.</v>
<v n="33">Han måste vända tillbaka samma väg som han kom,</v>
<v n="34">för jag ska försvara och rädda den här staden för mitt eget namns och för min tjänare Davids skull."</v>
<v n="35">Den natten dödade Herrens ängel 185.000 assyriska soldater, och på morgonen låg det döda kroppar överallt i hela lägret.</v>
<v n="36">Då bröt kung Sanherib upp och återvände till Nineve.</v>
<v n="37">Där blev han mördad av sina söner Adrammelek och Sareser när han tillbad i sin gud Nisroks tempel. De flydde sedan till Ararats land, och deras bror Esarhaddon blev ny kung i landet.</v>
</c>
<c n="20">
<v n="1">Vid den tiden blev Hiskia dödligt sjuk, och profeten Jesaja kom och hälsade på honom."Ordna upp dina affärer och gör dig beredd att dö", sa Jesaja. "Herren säger att du inte kommer att bli frisk."</v>
<v n="2">Hiskia vände sig då mot väggen och bad:</v>
<v n="3">"Herre, kom ihåg att jag alltid försökt att lyda dig och behaga dig i allt vad jag gjort." Sedan grät han ut sin förtvivlan.</v>
<v n="4">Innan Jesaja hade lämnat palatsgården, talade Herren till honom igen och sa:</v>
<v n="5">"Gå tillbaka till Hiskia, ledaren för mitt folk, och säg: 'Herren, din förfader Davids Gud, har hört din bön och sett dina tårar. Jag ska göra dig frisk, och om tre dagar ska du tillbe mig i templet.</v>
<v n="6">Jag ska förlänga ditt liv med femton år och rädda dig och den här staden från kungen i Assyrien. Det ska jag göra för att förhärliga mitt namn och för min tjänare Davids skull.'"</v>
<v n="7">Jesaja gav sedan Hiskia rådet att göra en deg av fikon och lägga på svullnaden. Hiskia gjorde så och blev frisk.</v>
<v n="8">Under tiden hade kung Hiskia frågat Jesaja: "Vad är tecknet på att Herren ska göra mig frisk så att jag kan gå till templet igen om tre dagar?"</v>
<v n="9">"Herren ska ge dig ett tecken. Vill du att skuggan på soluret ska gå tio streck framåt eller tio streck bakåt?" sa Jesaja.</v>
<v n="10">"Solskuggan går ju alltid framåt. Gör så att den går bakåt", svarade Hiskia.</v>
<v n="11">Jesaja bad då Herren att göra så, och han lät skuggan på Ahas solur gå tio streck tillbaka!</v>
<v n="12">Ungefär vid den tiden skickade Berodak-Baladan, son till Babylons kung Baladan, hälsningar och en gåva till Hiskia, eftersom han hört att han var sjuk.</v>
<v n="13">Hiskia välkomnade sändebuden och visade dem alla sina skatter, silver, guld, välluktande kryddor, dyrbara oljor och andra värdefulla föremål. Han dolde ingenting för dem.</v>
<v n="14">Jesaja gick då till kung Hiskia och frågade vad männen ville och varifrån de kom."De kom ända bortifrån Babylon", svarade Hiskia.</v>
<v n="15">"Vad fick de se i ditt palats?" frågade Jesaja."De fick se allt. Jag visade dem alla mina skatter", svarade Hiskia.</v>
<v n="16">"Lyssna till Herrens ord!" sa Jesaja till kungen.</v>
<v n="17">"Den dag kommer, när allt som du och dina förfäder har samlat här ska föras bort till Babylon. Ingenting ska bli kvar.</v>
<v n="18">En del av dina söner ska också föras bort och bli hovmän åt kungen i palatset i Babylon."</v>
<v n="19">"Om detta är vad Herren vill, så är det bra", svarade Hiskia och utgick ifrån att det skulle vara fred och ro under återstoden av hans egen livstid!</v>
<v n="20">Resten av Hiskias historia och om hans stora bedrifter, om dammen och vattenledningen han byggde och hur han ledde vattnet in i staden, finns att läsa i Juda kungars krönika.</v>
<v n="21">När Hiskia dog, blev hans son Manasse kung efter honom.</v>
</c>
<c n="21">
<v n="1">Manasse var tolv år gammal när han blev kung, och han regerade i Jerusalem i femtiofem år. Hans mor hette Hefsi-Ba.</v>
<v n="2">Han gjorde det som var ont i Herrens ögon, samma avskyvärda handlingar som de folk ägnade sig åt som bodde i landet tidigare och som Herren fördrev för att ge plats åt Israel.</v>
<v n="3" t="5">Manasse byggde upp de offerhöjder som hans far Hiskia hade rivit ner. Han byggde nya altaren till Baal och gjorde en oanständig avgudabild som föreställde Aseran, precis som Ahab, kungen i Israel, hade gjort. Han tillbad solguden, månguden och stjärngudarna och placerade till och med altaren inne i Herrens tempel, i den stad och den byggnad som Herren hade valt för att ära sitt eget namn.</v>
<v n="6">Han offrade en av sina egna söner i eld, han sysslade med svart magi och spådomar och konsulterade medier och trollkarlar. Han gjorde mycket som var ont i Herrens ögon och orsakade Herrens vrede.</v>
<v n="7">Manasse satte också upp i templet den avskyvärda aserapåle han hade gjort på just den plats som Herren hade talat med David och Salomo om när han sa: "Jag ska för alltid fästa mitt namn vid det här templet och vid Jerusalem, den stad jag har utvalt framför alla andra städer bland Israels stammar.</v>
<v n="8">Om Israels folk bara vill följa de föreskrifter jag gav genom Mose, ska jag aldrig mer fördriva dem ur deras förfäders land."</v>
<v n="9">Men folket lyssnade inte till Herren, och Manasse förledde dem att göra till och med mer ont än de tidigare invånarna, som Herren hade drivit bort därifrån för Israels skull.</v>
<v n="10">Då förklarade Herren genom profeterna:</v>
<v n="11">"Eftersom kung Manasse har gjort allt detta onda, och till och med mer ont än amoreerna, som bodde i landet för länge sedan, och eftersom han har förlett Juda folk till avgudadyrkan,</v>
<v n="12">ska jag låta en sådan olycka drabba Jerusalem och Juda, att de som får höra det inte kommer att tro sina öron.</v>
<v n="13">Jag ska skölja bort Jerusalem som man torkar bort vattnet från en nydiskad tallrik, först den ena sidan och sedan den andra.</v>
<v n="14">Jag ska till och med överge den kvarleva som återstår av mitt folk och överlämna dem åt deras fiender,</v>
<v n="15">för de har gjort så mycket ont och orsakat min vrede, ända sedan jag förde deras förfäder ut ur Egypten."</v>
<v n="16">Förutom att Manasse ledde in Juda folk i all denna avgudadyrkan som Gud hatade, avrättade han en mängd oskyldiga människor, och Jerusalem fylldes med kropparna från offren för hans grymhet.</v>
<v n="17">Allt övrigt om Manasses regeringstid finns att läsa i Juda kungars krönika.</v>
<v n="18">När Manasse hade dött blev han begraven i Ussas trädgård utanför sitt palats, och hans son Amon blev kung efter honom.</v>
<v n="19" t="20">Amon var tjugotvå år gammal när han blev kung och han regerade i Jerusalem i två år. Hans mor hette Mesullemet, och var dotter till Harus från Jotba.</v>
<v n="21">Han var lika ond som sin far Manasse och tillbad samma avgudar.</v>
<v n="22">Han vände sig bort ifrån Herren, sina förfäders Gud, och han vägrade att lyssna till vad Herren hade sagt.</v>
<v n="23">Hans rådgivare sammansvor sig mot honom och dödade honom i hans palats.</v>
<v n="24">Men då reagerade folket och dödade alla som varit med i sammansvärjningen och satte Amons son Josia på tronen i stället.</v>
<v n="25">Allt övrigt som inträffade under Amons regering finns upptecknat i Juda kungars krönika.</v>
<v n="26">Amon begravdes i en grav i Ussas trädgård, och hans son Josia blev kung efter honom.</v>
</c>
<c n="22">
<v n="1">Josia var bara åtta år gammal när han blev kung. Han regerade i Jerusalem i trettiotvå år. Hans mot hette Jedida och var dotter till Adaja från Boskat.</v>
<v n="2">Josia följde i sin förfader Davids spår och var i allt lydig mot Herren.</v>
<v n="3" t="4">I det artonde året av sin regering sände kung Josia sin sekreterare Safan, Asaljas son och Mesullams sonson, till översteprästen Hilkia i templet med dessa order:"Samla ihop de pengar som folket ger till prästerna vid tempelingången, när de går upp i helgedomen för att tillbe.</v>
<v n="5" t="6">Ge pengarna till dem som är ansvariga för byggnationen, så att de kan anställa snickare och murare och köpa timmer och sten till de nödvändiga reparationerna.</v>
<v n="7">Men de behöver inte redovisa sina utgifter, för de är mycket betrodda."</v>
<v n="8">En dag kom översteprästen Hilkia till kungens sekreterare Safan och berättade att han hittat en pergamentrulle i templet. "Guds lag finns skriven på den", förklarade han. Han gav Safan rullen, så att han kunde läsa den.</v>
<v n="9" t="10">När sedan Safan skulle rapportera till kungen om hur arbetet med reparationen gick, nämnde han också om bokrullen, som Hilkia hade hittat, och läste ur den för kungen.</v>
<v n="11">När kungen hörde vad som stod skrivet i rullen, rev han sönder sina kläder i ren förskräckelse.</v>
<v n="12" t="13">Han uppmanade prästen Hilkia, Safan och sin assistent Asaja samt Safans son Ahikam och Mikajas son Akbor att fråga Herren vad de skulle göra. "Herren måste vara mycket vred på oss eftersom våra förfäder inte har lytt hans lag och handlat efter hans föreskrifter", sa Josia.</v>
<v n="14">Prästen Hilkia, Ahikam, Akbor, Safan och Asaja gick därför till Nya staden, en stadsdel i Jerusalem, för att rådfråga profetissan Hulda, som var hustru till Sallum, son till Tikva, Harhas son, han som hade ansvaret för klädkammaren.</v>
<v n="15" t="16">Hon gav dem följande budskap från Herren, Israels Gud:"Säg till den man som skickade hit er, att jag tänker förstöra staden och döda dess invånare, precis som jag förutsagt i boken du läst.</v>
<v n="17">Folket i Juda har nämligen ställt mig åt sidan, tillbett andra gudar och gjort mig mycket upprörd, och denna vrede måste få sitt utlopp.</v>
<v n="18" t="19">Men därför att du var känslig för min vilja och sörjde och ödmjukade dig inför Herren när du läste förmaningarna i boken om att landet skulle bli förbannat och ödelagt, och därför att du har rivit sönder dina kläder och gråtit inför mig i ånger, ska jag höra din bön.</v>
<v n="20">Denna nations undergång ska inte inträffa förrän efter din död. Du ska inte behöva se all den olycka som jag ska låta komma över den här platsen."De återvände omedelbart till kungen med hennes budskap.</v>
</c>
<c n="23">
<v n="1" t="2">Kungen sammankallade då alla de styrande och alla övriga ledare i Juda och Jerusalem, för att gå med honom till templet. Alla präster och profeter och allt folket i Jerusalem och hela Juda, stora och små, samlades i templet, så att kungen kunde läsa för dem allt som stod i Guds lagbok, som man hade hittat.</v>
<v n="3">Han stod vid pelaren framför folket, och han och folket förnyade förbundet med Herren och lovade att alltid lyda honom och göra allt vad boken föreskrev.</v>
<v n="4">Sedan gav kungen översteprästen Hilkia och de övriga prästerna och tempelvakten instruktioner att förstöra allt det som hade samband med dyrkan av Baal, Aseran, solen, månen och stjärnorna. De brände upp alltsammans i Kidrons dal utanför Jerusalem, och fraktade sedan askan till Betel.</v>
<v n="5">Josia avsatte också de hedniska präster som hans företrädare hade tillsatt för att tända offereldar i templen på höjderna över hela Juda och omkring Jerusalem, alla de som hade bränt rökelse till Baal, solen, månen, stjärnorna och planeterna.</v>
<v n="6">Han tog bort pålen som föreställde Aseran från templet och förde den till Kidrons dal, där han brände upp den. Askan strödde man ut över den allmänna begravningsplatsen.</v>
<v n="7">Han rev också ner husen runt templet där de manliga prostituerade bedrev sin handel och där kvinnorna vävde tyg åt Aseran.</v>
<v n="8">De Herrens präster som bodde i andra städer hämtade han tillbaka till Jerusalem, och han rev ner templen på höjderna där man hade tänt offereld, ända bort till Geba och Beer-Seba. Han rev också ner templet vid porten till Josuas palats, Jerusalems förre borgmästares hus, som ligger till vänster om stadsporten.</v>
<v n="9">Prästerna från offerhöjderna fick inte göra tjänst vid Herrens altare i Jerusalem, men de åt av det osyrade brödet tillsammans med de andra prästerna.</v>
<v n="10">Sedan förstörde Josia Tofets altaren i Hinnoms barns dal, för att ingen skulle kunna offra sin son eller dotter i eld till Molok.</v>
<v n="11">Han tog bort de statyer av hästar och vagnar, som stod alldeles vid ingången till templet, intill hovmannen Netan-Meleks hus, och som hade blivit invigda åt solguden av de tidigare kungarna i Juda, och han brände upp solvagnarna.</v>
<v n="12">Han rev också ner de altaren som Juda kungar hade byggt på taket över Ahas sal och de altaren Manasse hade byggt på templets båda förgårdar. Ja, han slog sönder dem alla, och resterna kastade han i Kidrons dal.</v>
<v n="13">Sedan rev han ner templen på höjderna öster om Jerusalem och söder om Fördärvets berg, de som Salomo hade byggt åt Astarte, sidoniernas onda gudinna, åt Kemos, Moabs fruktansvärde gud, och åt Milkom, Ammons barns avskyvärde gud.</v>
<v n="14">Josia slog sönder stoderna och välte omkull aserorna. Han orenade dessa platser genom att strö ut människoben över dem,</v>
<v n="15">och han rev också ner de altaren och tempel som Jerobeam hade byggt i Betel, när han förledde Israel att synda. Han krossade stenarna till grus och brände upp aserorna.</v>
<v n="16">När Josia såg sig omkring fick han syn på gravarna på bergssluttningen. Då gav han order om att benen i dem skulle brännas på altaret i Betel för att orena det, precis som Herrens profet hade sagt att det skulle ske med Jerobeams altare.</v>
<v n="17">"Vad är det för monument där borta?" frågade han plötsligt."Där ligger en profet begravd", svarade männen från staden. "Han kom från Juda, och det var han som förutsa det du just nu har gjort på altaret i Betel!"</v>
<v n="18">"Låt då den graven vara, och rör inte hans ben!" svarade kungen. Man lämnade hans grav i fred och rörde inte heller benen av den profet som kom från Samarien.</v>
<v n="19">Josia förstörde templen på höjderna i hela Samarien. De hade byggts av olika kungar i Israel och gjort Herren mycket vred. Men nu krossade Josia dem till grus, precis som han gjort i Betel.</v>
<v n="20">Han avrättade de hedniska templens präster på deras egna altaren och brände människoben på dem för att orena dem. När allt var utfört återvände han till Jerusalem.</v>
<v n="21">Kungen gav också befallning om att folket skulle fira påskhögtiden, precis som det var föreskrivet av Herren, deras Gud, i förbundsboken.</v>
<v n="22">Det hade inte firats påsk på det sättet sedan domarnas tid i Israel och inte någon gång under alla dessa år i vare sig Israel eller Juda.</v>
<v n="23">Först under kung Josias artonde regeringsår skedde det, och då i Jerusalem.</v>
<v n="24">Josia gjorde sig också av med alla medier och trollkarlar och alla slags föremål för avgudadyrkan, både i Jerusalem och över hela landet. Josia ville nämligen följa de lagar som fanns i den bok som prästen Hilkia hade hittat i templet.</v>
<v n="25">Ingen kung, vare sig före eller efter Josia, har så helt omvänt sig till Herren och följt alla Moses lagar.</v>
<v n="26">Men Herren var trots allt fortfarande mycket vred på Juda för allt det onda som kung Manasse hade gjort.</v>
<v n="27">"Jag ska straffa Juda precis som jag har gjort med Israel", sa Herren. "Jag ska överge min utvalda stad Jerusalem och det tempel som tillhör mig."</v>
<v n="28">Vad som i övrigt kan nämnas om Josia finns nerskrivet i Juda kungars krönika.</v>
<v n="29">Vid den här tiden kom kung Neko i Egypten till den assyriske kungens hjälp vid floden Eufrat, och kung Josia for dit för att strida mot honom. Men kung Neko dödade Josia vid Megiddo.</v>
<v n="30">Hans kropp fördes tillbaka i en vagn, och han begravdes i den grav han utsett åt sig. Hans son Joahas valdes av folket att efterträda honom och smordes till kung.</v>
<v n="31" t="32">Joahas var tjugotvå år gammal när han blev kung, och han regerade i Jerusalem i tre månader. Hans mor hette Hamutal och var dotter till Jeremia från Libna. Joahas var ogudaktig som så många av företrädarna på tronen.</v>
<v n="33">Kung Neko gjorde slut på hans regering i Jerusalem genom att gripa honom och fängsla honom i Ribla i Hamat. Juda tvingades att betala lösen för honom med hundra talenter silver och en talent guld.</v>
<v n="34">Farao Neko utsåg sedan Eljakim, en annan av Josias söner, att regera i Jerusalem, och han ändrade hans namn till Jojakim. Men kung Joahas fördes till Egypten, där han sedan dog.</v>
<v n="35">Jojakim måste lägga tunga bördor på folket för att kunna betala den skatt som den egyptiske kungen fordrade.</v>
<v n="36" t="37">Jojakim var tjugofem år gammal när han blev kung, och han regerade i Jerusalem i elva år. Hans mor hette Sebida och var dotter till Pedaja från Ruma. Jojakim syndade också mot Herren, precis som sina förfäder.</v>
</c>
<c n="24">
<v n="1">Under kung Jojakims regering anföll kung Nebukadnessar från Babylon Jerusalem. Jojakim kapitulerade och betalade skatt i tre år, men sedan gjorde han uppror.</v>
<v n="2">Herren skickade då rövarband från kaldeerna, arameerna, moabiterna och Ammons barn mot Juda för att plundra folket, precis som han tidigare förutsagt genom sina profeter.</v>
<v n="3" t="4">Det är tydligt att dessa olyckor drabbade Juda på Herrens direkta befallning. På grund av Manasses många synder hade Herren beslutat att inte befatta sig med Juda, bland annat för att han hade fyllt Jerusalem med oskyldigt blod. Herren ville inte förlåta detta.</v>
<v n="5">Resten om Jojakims liv finns upptecknat i Juda kungars krönika.</v>
<v n="6">När Jojakim dog blev hans son Jojakin kung.</v>
<v n="7">Den egyptiske kungen kom aldrig mer tillbaka, för kungen i Babylon hade intagit ett stort område som tillhört Egypten, från Egyptens bäck till floden Eufrat.</v>
<v n="8" t="9">Jojakin var arton år gammal när han blev kung, och han regerade i tre månader i Jerusalem. Hans mor hette Nehusta och var dotter till Elnatan från Jerusalem.</v>
<v n="10">Under Jojakins regeringstid belägrade den babyloniske kungen Nebukadnessars arméer Jerusalem.</v>
<v n="11">Nebukadnessar kom själv dit under belägringen.</v>
<v n="12">Kung Jojakin, alla hans ämbetsmän och drottningmodern kapitulerade för honom. Jojakin fördes fängslad till Babylon. Detta hände under kung Nebukadnessars åttonde regeringsår.</v>
<v n="13">Nebukadnessar förde bort alla skatter från templet och det kungliga palatset, och alla guldföremål som Israels kung Salomo hade låtit tillverka, och detta var helt enligt vad Herren tidigare sagt.</v>
<v n="14">Nebukadnessar tog sammanlagt 10.000 fångar från Jerusalem, och bland dem fanns alla de styrande, de bästa soldaterna och alla hantverkare och konstnärer. Det var bara de fattigaste och minst ansedda som blev kvar i landet.</v>
<v n="15">Nebukadnessar förde bort kung Jojakin, hans hustrur och hans mor och alla ämbetsmän till Babylon.</v>
<v n="16">Soldaterna som fördes bort var 7.000 till antalet, alla krigsdugliga, och hantverkarna och konstnärerna uppgick till ett tusental.</v>
<v n="17">Han utsåg kung Jojakins farbror Mattanja till ny kung, och han ändrade hans namn till Sidkia.</v>
<v n="18" t="19">Sidkia var tjugoett år gammal när han blev kung, och han regerade elva år i Jerusalem. Hans mor hette Hamutal och var dotter till Jeremia från Libna.Sidkia handlade lika ogudaktigt som Jojakim hade gjort.</v>
<v n="20">Herren ville inte längre ha något att göra med folket i Jerusalem och i Juda och vände sig bort från dem. Men kung Sidkia gjorde uppror mot kungen i Babylon.</v>
</c>
<c n="25">
<v n="1">Då kom kung Nebukadnessar med hela sin armé mot Jerusalem. Det skedde i det nionde året av kung Sidkias regering i Juda, i den tionde månaden och på den tionde dagen. Han slog läger utanför staden och gick i ställning på alla sidor om den.</v>
<v n="2">Belägringen varade ända in på det elfte året av hans regering.</v>
<v n="3">Den nionde dagen i fjärde månaden det året åt man upp det sista av maten som fanns i staden,</v>
<v n="4" t="5">och den natten gjorde kungen och hans trupper ett hål i den inre muren och flydde ut mot Hedmarken genom en port som fanns mellan de dubbla murarna i närheten av kungens trädgård. De babyloniska trupperna, som omringat staden, förföljde Sidkia och tog honom till fånga på Jerikoslätten, men alla hans män skingrades.</v>
<v n="6">Sidkia fördes till Ribla, där han fick sin dom av kungen från Babylon.</v>
<v n="7">Han tvingades se på när hans söner dödades, och sedan stack man ut ögonen på honom och förde honom i kopparkedjor till Babylon.</v>
<v n="8">Nebusaradan, befälhavaren över den kungliga livvakten, anlände till Jerusalem från Babylon den sjunde dagen i femte månaden i kung Nebukadnessars nittonde regeringsår.</v>
<v n="9">Han lät bränna ner templet, palatset och alla andra byggnader av värde.</v>
<v n="10">Han ledde arbetet när hela den babyloniska armén rev ner Jerusalems murar.</v>
<v n="11">Den kvarleva av Juda som ännu återstod fördes bort tillsammans med de judiska desertörer som förklarat sin trohet mot kungen i Babylon,</v>
<v n="12">men några av de allra fattigaste lämnades kvar för att bruka jorden och sköta om vingårdarna.</v>
<v n="13">Babylonierna bröt ner kopparpelarna i templet, bäckenställen på hjul och det väldiga kopparfatet och dess ställning och förde bort alltsammans till Babylon.</v>
<v n="14" t="15">De tog också kärl, skovlar, fyrfat, ljusstakar, skedar och alla andra koppartillbehör som använts vid offren. Nebusaradan såg till att fyrfaten och offerskålarna och allt annat av rent silver och guld blev omhändertaget.</v>
<v n="16">Det var helt omöjligt att uppskatta vikten av de två pelarna, det stora fatet och ställningen, för de var mycket tunga. Allt detta hade tillverkats för templets räkning på kung Salomos befallning.</v>
<v n="17">Varje pelare var nio meter hög och hade över en meter höga ornament av granatäpplen som dekoration på pelarhuvudet. Allt var gjort av koppar.</v>
<v n="18">Nebusaradan, befälhavaren för livvakten, tog också översteprästen Seraja, hans assistent Sefanja och de tre tempelvakterna som fångar till Babylon.</v>
<v n="19">En befälhavare från Juda armé, fem av kungens rådgivare och den officer och sekreterare som svarade för rekryteringen till krigstjänst och sextio av hans män hittade man på olika gömställen i staden.</v>
<v n="20">De fördes av Nebusaradan till den babyloniske kungen i Ribla</v>
<v n="21">där de avrättades med svärd.Så gick det till när Juda blev bortfört i fångenskap till Babylon.</v>
<v n="22">Nebukadnessar utsåg Gedalja, Ahikams son och Safans sonson, till ledare för dem som blev kvar i Juda.</v>
<v n="23">När de judiska officerarna och soldaterna fick veta att kungen i Babylon hade utsett Gedalja som ledare kom de till honom i Mispa. Bland dem var Ismael, Netanjas son, Johanan, Kareas son, netofatiten Seraja, Tanhumets son, Jaasanja, maakatitens son, och deras män.</v>
<v n="24">Gedalja lovade och försäkrade att om de underordnade sig babylonierna, skulle de få tillåtelse att bo i landet och slippa bli bortförda i fångenskap.</v>
<v n="25">Men sju månader senare gick Ismael, som var av kunglig släkt, tillsammans med tio män och dödade Gedalja och hans stab, såväl judar som babylonier.</v>
<v n="26">Då flydde alla judiska män och ledare i panik till Egypten, för de var rädda för babyloniernas hämnd.</v>
<v n="27">Den tjugosjunde dagen i den tolfte månaden i det trettiosjunde året av sin fångenskap frigavs kung Jojakin ur fängelset av den nye kungen Evil-Merodak, som fick makten det året i Babylon.</v>
<v n="28">Han behandlade Jojakin mycket vänligt och gav honom förmåner framför alla de andra kungarna som hölls som fångar i Babylon.</v>
<v n="29">Jojakin fick lägga av fångdräkten, och under resten av sitt liv fick han äta vid kungens bord.</v>
<v n="30">Så länge han levde gav kungen honom dessutom ett dagligt underhåll.</v>
</c>
</b>
<b n="Krönikeboken">
<c n="1">
<v n="1" t="3">Mänsklighetens första generationer utgjordes av:Adam, Set, Enos, Kenan, Mahalalel, Jered, Hanok, Metusela, Lemek och Noa.</v>
<v n="4">Noas söner hette:Sem, Ham och Jafet.</v>
<v n="5" t="9">Jafets söner hette:Gomer, Magog, Madai, Javan, Tubal, Mesek och Tiras.Gomers söner hette:Askenas, Difat och Togarma.Javans söner hette:Elisa, Tarsisa, Kittim och Rodanim.Hams söner hette:Kus, Misraim, Put och Kanaan.Kus söner hette:Seba, Havila, Sabta, Raema och Sabteka.Raemas söner hette:Saba och Dedan.</v>
<v n="10">Från Kus härstammade också Nimrod, en mäktig erövrare.</v>
<v n="11" t="12">Misraim var stamfar till ludeerna, anameerna, lehabeerna, naftuheerna, patroseerna, kasluheerna (stamfäderna till filisteerna) och kaftoreerna.</v>
<v n="13" t="16">Kanaans äldste son hette Sidon. Han var också stamfar till hetiterna, jebuseerna, amoreerna, girgaseerna, hiveerna, arkeerna, sineerna, arvadeerna, semareerna och hamateerna.</v>
<v n="17">Sems söner hette:Elam, Assur, Arpaksad, Lud och Aram.Arams söner hette:Us, Hul, Geter och Mesek.</v>
<v n="18">Arpaksad var far till Sela, och Sela var far till Eber.</v>
<v n="19">Eber hade två söner, Peleg och Joktan. Peleg betyder delning. Det var under hans livstid som jordens befolkning blev uppdelad i olika språkgrupper.</v>
<v n="20" t="23">Joktans söner hette:Almodad, Selef, Hasarmavet, Jera, Hadoram, Usal, Dikla, Ebal, Abimael, Saba, Ofir, Havila och Jobab.</v>
<v n="24" t="27">Arpaksad var alltså son till Sem, och Sela var Arpaksads son.Selas son hette Eber,Ebers son hette Peleg,Pelegs son hette Regu,Regus son hette Serug,Serugs son hette Nahor,Nahors son hette Tera.Teras son hette Abram, senare känd som Abraham.</v>
<v n="28" t="31">Abrahams söner:Isak och Ismael.Ismaels söner hette:Nebajot, den äldste, Kedar, Adbeel, Mibsam, Misma, Duma, Massa, Hadad, Tema, Jetur, Nafis och Kedma.</v>
<v n="32">Abraham hade också söner med sin bihustru Ketura:Simran, Joksan, Medan, Midjan, Jisbak och Sua.Joksans söner hette Saba och Dedan.</v>
<v n="33">Midjans söner hette:Efa, Efer, Hanok, Abida och Eldaa.Dessa var alltså ättlingar till Abraham genom hans bihustru Ketura.</v>
<v n="34">Abraham var far till Isak.Isaks söner hette:Esau och Israel.</v>
<v n="35">Esaus söner hette:Elifas, Reguel, Jeus, Jaelam och Kora.</v>
<v n="36">Elifas söner hette:Teman, Omar, Sefi, Gaetam, Kenas, Timna och Amalek.</v>
<v n="37">Reguels söner hette:Nahat, Sera, Samma och Missa.</v>
<v n="38" t="39">Seirs söner hette:Lotan, Sobal, Sibeon, Ana, Dison, Eser och Disan.Lotans söner hette:Hori och Homam. Timna var syster till Lotan.</v>
<v n="40">Sobals söner hette:Aljan, Manahat, Ebal, Sefi och Onam.Sibeons söner hette:Aja och Ana.</v>
<v n="41">Ana hade en son, Dison.Disons söner hette:Hamran, Esban, Jitran och Keran.</v>
<v n="42">Esers söner hette:Bilhan, Saavan och Jaakan.Disans söner hette:Us och Aran.</v>
<v n="43">Detta är namnen på de kungar, som härskade i Edom innan Israel hade någon kung:Bela, Beors son, härskade i Dinhaba.</v>
<v n="44">När Bela dog blev Joab, Seras son, från Bosra, kung efter honom.</v>
<v n="45">När Joab dog blev Husam från temaneernas land kung.</v>
<v n="46">När Husam dog blev Bedads son Hadad kung, och han regerade från Avit. Det var han som besegrade Midjans armé på Moabs slätt.</v>
<v n="47">När Hadad dog besteg Samla från Masreka tronen.</v>
<v n="48">När sedan Samla dog blev Saul från Rehobot vid floden den nye kungen.</v>
<v n="49">När Saul dog blev Akbors son Baal-Hanan kung.</v>
<v n="50">När Baal-Hanan dog blev Hadad kung. Han regerade från staden Pagi. Hans hustru hette Mehetabel och var dotter till Matred, som var dotter till Me-Sahab.</v>
<v n="51" t="54">Efter Hadads död var dessa män Edoms stamfurstar:Timna, Alja, Jetet, Oholibama, Ela, Pinon, Kenas, Teman, Mibsar, Magdiel och Iram.</v>
</c>
<c n="2">
<v n="1" t="2">Israels söner hette:Ruben, Simeon, Levi, Juda, Isaskar, Sebulon, Dan, Josef, Benjamin, Naftali, Gad och Aser.</v>
<v n="3">Judas söner hette:Er, Onan och Sela. Dessa tre fick han med sin hustru Batsua, Suas dotter från Kanaan. Men den äldste sonen, Er, var så ogudaktig att Herren dödade honom.</v>
<v n="4">Ers änka Tamar fick barn med sin svärfar Juda och födde tvillingarna Peres och Sera. Juda hade alltså fem söner.</v>
<v n="5">Peres söner hette:Hesron och Hamul.</v>
<v n="6">Seras söner hette:Simri, Etan, Heman, Kalkol och Dara.</v>
<v n="7">Karmis son Akan var den som stal från Gud och därigenom drog olycka över folket.</v>
<v n="8">Etan hade en son, Asarja.</v>
<v n="9">Hesrons söner hette:Jerameel, Ram och Kelubai.</v>
<v n="10">Ram var far till Amminadab och Amminadab var far till Naheson, en av ledarna i Juda.</v>
<v n="11">Naheson var far till Salma och Salma var far till Boas.</v>
<v n="12">Boas var far till Obed och Obed var far till Isai.</v>
<v n="13" t="17">Isai hade sju söner. Den äldste hette Eliab, och sedan följde Abinadab, Simea, Netanel, Raddai och Osem. Hans sjunde och yngste son var David. Isai hade också döttrarna Seruja och Abigail. Serujas söner hette Abisai, Joab och Asael. Abigail hade med Jeter från Ismaels land sonen Amasa.</v>
<v n="18">Kaleb, Hesrons son, hade två hustrur, Asuba och Jeriot. Med Asuba hade han sönerna Jeser, Sobab och Ardon.</v>
<v n="19">När Asuba dog gifte sig Kaleb med Efrat, som födde honom sonen Hur.</v>
<v n="20">Hur var far till Uri och Uri far till Besalel.</v>
<v n="21">Hesron gifte sig med Makirs dotter när han var sextio år gammal, och med henne fick han sonen Segub. Makir var också far till Gilead.</v>
<v n="22">Segub var far till Jair, som regerade över tjugotre städer i Gileads land.</v>
<v n="23">Men Gesur och Aram tog ifrån honom dessa städer och även staden Kenat med dess sextio kringliggande byar. Alla dessa härstammade från Makir.</v>
<v n="24">Efter Hesrons död i Kaleb-Efrata födde hans hustru Abia sonen Ashur, som sedan blev Tekoas far.</v>
<v n="25">Jerameels, Hesrons äldste sons, söner hette:Ram, den äldste, Buna, Oren, Osem och Ahia.</v>
<v n="26">Jerameel hade också en hustru som hette Atara. Hon födde Onam.</v>
<v n="27">Rams söner hette:Maas, Jamin och Eker.</v>
<v n="28">Onams söner hette:Sammai och Jada.Sammais söner hette:Nadab och Abisur.</v>
<v n="29">Abisurs hustru Abihail födde sönerna Aban och Molid.</v>
<v n="30">Nadabs söner hette Seled och Appaim. Seled dog barnlös,</v>
<v n="31">men Appaim fick sonen Jisei. Jisei fick sonen Sesan och Sesan fick Alai.</v>
<v n="32">Jada, Sammais bror, fick sönerna Jeter och Jonatan. Jeter dog utan barn,</v>
<v n="33">men Jonatan fick sönerna Pelet och Sasa.</v>
<v n="34" t="35">Sesan hade inga söner, men flera döttrar. En av dem gav han som hustru till sin egyptiske tjänare Jarha. De fick sonen Attai.</v>
<v n="36" t="41">Attais son hette Natan, och därefter följde i rakt nedstigande led Sabad, Eflal, Obed, Jehu, Asarja, Heles, Eleasa, Sisamai, Sallum, Jekamja och Elisama.</v>
<v n="42">Kalebs, Jerameels brors, äldste son var Mesa. Han var far till Sif, som var far till Maresas, som var far till Hebron.</v>
<v n="43">Hebrons söner hette Kora, Tappua, Rekem och Sema.</v>
<v n="44">Sema var far till Raham, som var far till Jorkeam. Rekem var far till Sammai.</v>
<v n="45">Sammai fick sonen Maon, som var far till Bet-Sur.</v>
<v n="46">Kalebs bihustru Efa födde honom Haran, Mosa och Gases. Haran fick sonen Gases.</v>
<v n="47">Jadais söner hette:Regem, Jotam, Gesan, Pelet, Efa och Saaf.</v>
<v n="48" t="49">En annan av Kalebs bihustrur, Maaka, födde honom Seber, Tirhana, Saaf, far till Madmanna, och Seva, far till Makbena och Gibea. Kaleb hade också en dotter som hette Aksa.</v>
<v n="50">Hur, Kalebs och hans hustru Efrats äldste son, fick sönerna Sobal, far till Kirjat-Jearim,</v>
<v n="51">Salma, far till Bet-Lehem, och Haref, far till Bet-Gader.</v>
<v n="52">Förutom Kirjat-Jearim hade Sobal sonen Haroe. Hälften av manahatiterna härstammade också från honom.</v>
<v n="53">Av Kirjat-Jearim kom jeteriterna, outiterna, sumatiterna och misraiterna. Från dessa senare kom sorgatiterna och estaoliterna.</v>
<v n="54">Salmas ättlingar var Bet-Lehem, netofatiterna, Atrot-Bet-Joab, den andra hälften av manahatiterna och sorgiterna.</v>
<v n="55">Från honom härstammar också de skriftlärdes familjer som bodde i Jaebes, nämligen tireatiterna, simeatiterna och sukatiterna. Alla dessa var kaineer som härstammade från Hammat, stamfadern i Rekabs släkt.</v>
</c>
<c n="3">
<v n="1">Kung Davids söner, födda i Hebron hette:Den äldste var Amnon född av hustrun Ahinoam från Jisreel.Hans andre son var Daniel, född av Abigail från Karmel.</v>
<v n="2">Den tredje hette Absalom och var son till Davids hustru Maaka, dotter till kung Talmai i Gesur.Den fjärde var Adonia, född av Haggit.</v>
<v n="3">Den femte var Sefatja, född av Abital.Den sjätte var Jitream, född av Egla.</v>
<v n="4">Dessa sex söner föddes i Hebron, där David regerade i sju år och sex månader.Sedan regerade han från Jerusalem i ytterligare trettiotre år.</v>
<v n="5">Där födde Bat-Seba, Eliams dotter, sönerna Simea, Sobab, Natan och Salomo.</v>
<v n="6" t="8">David fick också nio andra söner, nämligen Jibhar, Elisama, Elifelet, Noga, Nefeg, Jafia, Elisama, Eljada och Elifelet.</v>
<v n="9">Dessutom hade David flera söner med sina bihustrur, och en dotter som hette Tamar.</v>
<v n="10" t="14">Dessa är kung Salomos ättlingar i rakt nedstigande led från sonen Rehabeam till Josia:Abia, Asa, Josafat, Joram, Ahasja, Joas, Amasja, Asarja, Jotam, Ahas, Hiskia, Manasse, Amon och Josia.</v>
<v n="15">Josias söner hette:Johanan, Jojakim, Sidkia och Sallum.</v>
<v n="16">Jojakims son Jekonja efterträdde honom på tronen. När Jekonja fördes bort till Babylon blev hans farbror Sidkia Judas siste kung.</v>
<v n="17" t="18">Under fångenskapen fick Jekonja sönerna Assir, Sealtiel, Malkiram, Pedaja, Senassar, Jekamja, Hosama och Nedabja.</v>
<v n="19" t="20">Pedaja var far till Serubbabel och Simei.Serubbabels söner hette:Mesullam och Hananja. De hade en syster som hette Selomit. Dessutom var Hasuba, Ohel, Berekja, Hasadja och Jusab-Hesed ättlingar till honom.</v>
<v n="21" t="22">Hananjas söner hette Pelatja och Jesaja och dessutom var Refaja, Arnan, Obadja och Sekanja hans ättlingar.Sekanjas son hette Semaja. Semaja hade sex söner, bland dem Hattus, Jigeal, Baria, Nearja och Safat.</v>
<v n="23">Nearja hade tre söner, Eljoenai, Hiskia och Asrikam.</v>
<v n="24">Eljoenai hade sju söner, Hodauja, Eljasib, Pelaja, Ackub, Johanan, Delaja och Anani.</v>
</c>
<c n="4">
<v n="1">Judas ättlingar hette:Peres, Hesron, Karmi, Hur och Sobal.</v>
<v n="2">Reaja, Sobals son, var far till Jahat, som hade sönerna Ahumai och Lahad. De blev kända som sorgatiternas stamfäder.</v>
<v n="3" t="4">Etams söner hette:Jisreel, Jisma och Jidbas. De hade en syster som hette Hasselelponi. Penuel var far till Gedor och Eser var far till Husa.Dessa var alla söner till Hur, Efratas äldste son, ledaren i Betlehem.</v>
<v n="5">Ashur, Tekoas far, hade två fruar, Helea och Naara.</v>
<v n="6">Naara födde Ahussam, Hefer, Timeni och Ahastari.</v>
<v n="7">Helea födde Seret, Jishar och Etnan, och</v>
<v n="8">Kos, som var far till Anub och Hassobeba. Han var också stamfar till den släkt som fick namn efter Aharhel, Harums son.</v>
<v n="9">Jaebes hade större anseende än någon av sina bröder. Hans mor gav honom namnet Jaebes, därför att hon hade haft det så svårt under förlossningen. Jaebes betyder smärta.</v>
<v n="10">Det var han som ropade och bad till Israels Gud: "Välsigna mig och utvidga mitt område! Var med mig i allt jag gör och bevara mig från olycka och smärta!" Gud hörde hans bön och gav honom vad han begärde.</v>
<v n="11" t="12">Kelub, Suhas bror, var far till Mehir, som var far till Eston. Eston var far till Bet-Rafa, Pasea och Tehinna. Tehinna var far till Ir-Nahas. Dessa var från Reka.</v>
<v n="13">Kenas söner hette:Otniel och Seraja.Otniels söner hette Hatat och Meonotai.</v>
<v n="14">Meonotai var far till Ofra.Seraja var far till Joab, stamfar till invånarna i Timmermansdalen, där det fanns många hantverkare.</v>
<v n="15">Kalebs, Jefunnes sons söner hette:Iru, Ela och Naam. Elas son hette Kenas.</v>
<v n="16">Jehallels söner hette:Sif, Sifa, Tirja och Asarel.</v>
<v n="17">Esras söner hette:Jeter, Mered, Efer och Jalon. Mereds hustru Bitja, en egyptisk prinsessa, var mor till Mirjam, Sammai och Jisba, Estemoas far.</v>
<v n="18">Mereds judiska hustru födde Jered, Gedors far, Heber, Sokos far och Jekutiel, Sanoas far.</v>
<v n="19">Hodias hustru var syster till Naham. En av hennes söner var far till garmiten Kegila, och en annan till maakatiten Estemoa.</v>
<v n="20">Simons söner hette:Amnon, Rinna, Ben-Hanan och Tilon.Jiseis söner hette:Sohet och Ben-Sohet.</v>
<v n="21" t="22">Selas, Judas sons, söner hette:Er, som var far till Leka, Laeda, som var far till Maresa och stamfar till den släkt med många linnearbetare som fanns i Asbea, Jokim, männen i Koseba och Joas och Saraf, som härskade i Moab och Jasubi-Lehem. Dessa namn kommer alla från mycket gamla uppteckningar.</v>
<v n="23">Männen i dessa släkter var kända som krukmakare och stod i kungens tjänst.</v>
<v n="24">Simeons söner hette:Nemuel, Jamin, Jarib, Sera och Saul.</v>
<v n="25">Sallum var son till Saul. Sallums son hette Mibsam, och dennes son hette Misma.</v>
<v n="26">Mismas son Hammuel var far till Sackur som var far till Simei.</v>
<v n="27">Simei hade sexton söner och sex döttrar, men ingen av hans bröder hade någon större familj. Deras släkt var mindre än vad som var normalt i Juda.</v>
<v n="28">De bodde i Beer-Seba, Molada och Hasar-Sual,</v>
<v n="29">Bilha, Esem Tolad,</v>
<v n="30">Betuel, Horma, Siklag,</v>
<v n="31">Bet-Markabot, Hasar-Susim, Bet-Birei och Saaraim. Alla dessa städer tillhörde dem ända fram till Davids tid.</v>
<v n="32" t="33">Det fanns också fem större byar inom deras område, Etam, Ain, Rimmon, Token och Asan, och andra byar ända bort till Baal. De förde ett eget släktregister.</v>
<v n="34" t="39">Här följer namnen på ledare för släkter som for till östra sidan om Gedor-dalen för att få tag i bättre betesmarker för hjordarna:Mesobab, Jamlek, Josa, Amasjas son, Joel, Jehu, Josibjas son, som var son till Seraja och sonson till Asiel, Eljoenai, Jaakoba, Jesohaja, Asaja, Adiel, Jesimiel, Benaja och Sisa, vars förfäder i rakt uppstigande led hette Sifei, Allon, Jedaja, Simri och Semaja.</v>
<v n="40" t="41">De upptäckte goda betesmarker i ett vidsträckt och fridfullt område där ättlingar till Ham bodde. Det var under Hiskias regering i Juda som dessa män invaderade landet och rev ner tält och hus, som tillhörde Hams ättlingar och även de meiniter som bodde där. De dödade alla och tog området i besittning därför att det var utmärkt betesmark för deras hjordar.</v>
<v n="42">Senare begav sig 500 av dessa män från Simeons stam till berget Seir. Deras ledare hette Pelatja, Nearja, Refaja och Ussiel, alla söner till Jisei.</v>
<v n="43">Där dödade de alla som fortfarande fanns kvar av Amaleks stam. Sedan bosatte de sig på platsen och har bott där sedan dess.</v>
</c>
<c n="5">
<v n="1">Israels äldste son var Ruben, men eftersom han vanärade sin far genom att ligga med en av hans hustrur, blev han fråntagen sin förstfödslorätt. Den gavs i stället till halvbrodern Josef. I släktregistret nämns därför inte Ruben på den äldste sonens plats.</v>
<v n="2">Trots att Judas stam var den starkaste och en furste kom från den fick Josef förstfödslorätten.</v>
<v n="3">Rubens söner hette:Hanok, Pallu, Hesron och Karmi.</v>
<v n="4" t="6">Joels ättlingar var hans son Semaja, och sedan följde i rakt nedstigande led Beera, Gog, Simei, Mika, Reaja, Baal och Beera, som var ledare för Rubens stam och blev tillfångatagen av Assyriens kung Tillegat-Pilneeser.</v>
<v n="7" t="8">Huvudmännen i de olika släkterna i Rubens stam var enligt släktregistret stamledaren Jegiel, Sakarja och Bela, son till Asas, sonson till Sema och sonsons son till Joel.De bosatte sig från Aroer och ända bort till Nebo och Baal-Meon.</v>
<v n="9">Österut tog de allt land i besittning ända bort till öknen vid Eufrat, därför att deras boskap i Gilead hade förökats så att de behövde stora betesmarker.</v>
<v n="10">Under kung Sauls regering förde de krig med hagariterna, besegrade dem och intog deras bosättningar i hela området öster om Gilead.</v>
<v n="11">Gads ättlingar behärskade det område i Basan som gränsade till rubeniternas ända bort till Salka.</v>
<v n="12">Joel var deras ledare och sedan följde Safam, Jaanai och Safat i nämnd ordning.</v>
<v n="13">Huvudmännen för de sju släkterna hette Mikael, Mesullam, Seba, Jorai, Jaekan, Sia och Eber.</v>
<v n="14">Dessa var söner till Abihail, vars fäder i rakt uppstigande led var Huri, Jaroa, Gilead, Mikael, Jesisai, Jado och Bus.</v>
<v n="15">Ahi, som var son till Abdiel och sonson till Guni, var deras ledare.</v>
<v n="16">Gaditerna bodde i och runt Gilead i Basan, och på Sarons ängar så långt de sträckte sig.</v>
<v n="17">Alla dessa fanns i det släktregister som upprättades under den judiske kungen Jotams och den israeliske kungen Jerobeams tid.</v>
<v n="18">Det fanns 44.760 soldater i den armé som Rubens och Gads stammar och den ena halvan av Manasses stam hade gemensamt. De kunde hantera sköld och svärd och var goda bågskyttar.</v>
<v n="19">De angrep hagariterna, jeturiterna, nafisiterna och nodabiterna.</v>
<v n="20">De ropade till Gud om hjälp, och han besvarade deras bön därför att de litade på honom. Hagariterna och alla deras allierade blev besegrade.</v>
<v n="21">Bytet bestod av 50.000 kameler, 250.000 får och 2.000 åsnor, och de tog 100.000 fångar.</v>
<v n="22">Många av fiendens män hade också stupat i slaget, för Gud hade stridit mot dem. Sedan bodde de i detta område ända fram till tiden för fångenskapen.</v>
<v n="23">Den del av Manasses stam som bosatte sig från Basan till Baal-Hermon, eller Senir (berget Hermon) hade många medlemmar.</v>
<v n="24">Ledare för deras olika familjer var Efer, Jisei, Eliel, Asriel, Jeremia, Hodauja och Jadiel. Alla dessa hade rykte om sig som modiga krigare och ansedda ledare,</v>
<v n="25">men de var inte trogna mot sina förfäders Gud. I stället tillbad de avgudarna hos de folk som Gud hjälpt dem att förgöra.</v>
<v n="26">Därför lät Gud kung Pul från Assyrien (också känd som Tillegat-Pilneeser) anfalla landet och föra bort Rubens och Gads stammar och den ena hälften av Manasses stam. De fördes till Hala, Habor, Hara och Gosans flod, där de fortfarande finns kvar.</v>
</c>
<c n="6">
<v n="1">Levis söner hette:Gerson, Kehat och Merari.</v>
<v n="2">Kehats söner hette:Amram, Jishar, Hebron och Ussiel.</v>
<v n="3">Amram var far till Aron, Mose och Mirjam.Arons söner hette:Nadab, Abihu, Eleasar och Itamar.</v>
<v n="4" t="15">Den äldste sonen i varje generation i rakt nedstigande led från Arons son Eleasar var Pinehas, Abisua, Bucki, Ussi, Seraja, Merajot, Amarja, Ahitub, Sadok, Ahimaas, Asarja, Johanan, Asarja (överstepräst i Salomos tempel i Jerusalem), Amarja, Ahitub, Sadok, Sallum, Hilkia, Asarja, Seraja och Josadak. Josadak blev bortförd med folket i Juda och Jerusalem när Herren lät Nebukadnessar föra dem i fångenskap.</v>
<v n="16">Levis söner var alltså Gerson, Kehat och Merari.</v>
<v n="17">Gersons söner hette:Libni och Simei.</v>
<v n="18">Kehats söner hette:Amram, Jishar, Hebron och Ussiel.</v>
<v n="19" t="21">Meraris söner hette:Maheli och Musi.Leviternas släkters huvudmän i rakt nedstigande led från Gerson var:Libni, Jahat, Simma, Joa, Iddo, Sera och Jeaterai.</v>
<v n="22" t="24">I rakt nedstigande led från Kehat:Amminadab, Kora, Assir, Elkana, Ebjasaf, Assir, Tahat, Uriel, Ussia och Saul.</v>
<v n="25" t="27">Elkanas ättlingar var Amasi, Ahimot och Elkana, och i rakt nedstigande led från den sistnämnde Elkana-Sofai, Nahat, Eliab, Jeroham och Elkana.</v>
<v n="28">Samuels söner hette:Vasni, den äldste, och Abia, den näst äldste.</v>
<v n="29" t="30">I rakt nedstigande led från Levis son Merari:Maheli, Libni, Simei, Ussa, Simea, Haggia och Asaja.</v>
<v n="31">När kung David hade flyttat arken till tabernaklet utsåg han musikledare för lovsången.</v>
<v n="32">När Salomo hade byggt templet i Jerusalem fortsatte de sin uppgift i templet, i enlighet med givna föreskrifter.</v>
<v n="33" t="38">Här är namnen på dem som med sina söner gjorde tjänst: Heman, musikern, vars förfäder i rakt uppstigande led var Joel, Samuel, Elkana, Jeroham, Eliel, Toa, Sif, Elkana, Mahat, Amasai, Elkana, Joel, Asarja, Sefanja, Tahat, Assir, Ebjasaf, Kora, Jishar, Kehat, Levi och Israel.</v>
<v n="39" t="43">Asaf var Hemans närmaste medhjälpare och hade sin plats till höger om Heman. Hans förfäder var Berekja, Simea, Mikael, Baaseja, Malkia, Etni, Sera, Adaja, Etan, Simma, Simei, Jahat, Gerson och Levi.</v>
<v n="44" t="47">Etan var Hemans medhjälpare på hans vänstra sida. Han tillhörde Meraris släkt och hans förfäder var Kisi, Abdi, Malluk, Hasabja, Amasja, Hilkia, Amsi, Bani, Semer, Maheli, Musi, Merari och Levi.</v>
<v n="48">Andra leviter utsågs till att sköta olika uppgifter i tabernaklet.</v>
<v n="49">Men bara Aron och hans ättlingar fick tjänstgöra vid offren. Det var deras uppgift att bära fram offren till brännofferaltaret och rökelsealtaret och ha hand om alla uppgifterna i det allraheligaste och allt som hade samband med den årliga försoningsdagen i Israel. De övervakade att alla detaljer som Guds tjänare Mose hade gett order om följdes till punkt och pricka.</v>
<v n="50" t="53">Arons ättlingar i rakt nedstigande led var:Eleasar, Pinehas, Abisua, Bucki, Ussi, Seraja, Merajot, Amarja, Ahitub, Sadok och Ahimaas.</v>
<v n="54">Här följer en förteckning över de städer och landområden som tilldelades Arons ättlingar av Kehats släkt, som stod först i rang:</v>
<v n="55">Hebron i Juda med tillhörande betesmark.</v>
<v n="56">Åkerjorden och förstäderna gavs dock åt Kaleb, Jefunnes son.</v>
<v n="57">Förutom Hebron, en fristad,</v>
<v n="58" t="59">fick de städerna Libna, Jattir, Estemoa, Hilen, Debir, Asan och Bet-Semes med tillhörande betesmark.</v>
<v n="60">Av Benjamins stam fick de Geba, Alemet och Anatot med tillhörande betesmarker. Allt som allt var det tretton städer.</v>
<v n="61">Genom lottkastning bestämdes sedan landområden åt Kehats övriga ättlingar, och de fick tio städer i det område som tillhörde ena halvan av Manasses stam.</v>
<v n="62">Gersons ättlingar blev tilldelade tretton städer i Basans område från Isaskars, Asers, Naftalis stammar och den hälft av Manasses stam som fanns där.</v>
<v n="63">Meraris ättlingar fick tolv städer från Rubens, Gads och Sebulons stammar.</v>
<v n="64" t="65">Leviterna fick alltså dessa städer med tillhörande betesmarker att bosätta sig i. Av Judas, Simeons och Benjamins stammar fick de de tidigare nämnda städerna.</v>
<v n="66" t="69">Några familjer i Kehats släkt fick städer av Efraims stam:Sikem i Efraims bergsbygd, Geser, Jokmeam, Bet-Horon, Ajalon och Gat-Rimmon med tillhörande betesmark.</v>
<v n="70">Resten av familjerna i Kehats släkt fick Aner och Bileam med tillhörande betesmarker av ena halvan av Manasses stam.</v>
<v n="71">Gersons släkt fick Golan i Basan och Astarot med tillhörande betesmark av ena halvan av Manasses stam.</v>
<v n="72">Isaskars stam gav dem Kedes, Dobrat,</v>
<v n="73">Ramot och Anem med tillhörande betesmark.</v>
<v n="74">Asers stam gav dem Masal, Abdon,</v>
<v n="75">Hukok och Rehob med tillhörande betesmark.</v>
<v n="76">Naftalis stam gav dem Kedes i Galileen, Hammon och Kirjataim med tillhörande betesmark.</v>
<v n="77">Meraris släkt fick av Sebulons stam Jokneam, Karta, Rimmono och Tabor med tillhörande betesmark.</v>
<v n="78" t="79">På andra sidan floden Jordan, öster om Jeriko, gav Rubens stam dem ökenstaden Beser, Jahas, Kedemot och Mefaat med tillhörande betesmark.</v>
<v n="80">Gads stam gav dem Ramot i Gilead, Mahanaim,</v>
<v n="81">Hesbon och Jaeser med tillhörande betesmark.</v>
</c>
<c n="7">
<v n="1">Isaskars söner hette:Tola, Pua, Jasib och Simron.</v>
<v n="2">Tolas söner, huvudmän för sina familjer:Ussi, Refaja, Jeriel, Jamai, Jibsam och Samuel. På kung Davids tid fanns det totalt 22.600 krigsmän från dessa familjer.</v>
<v n="3">Ussis son hette Jisraja.Jisrajas söner var alla huvudmän i sina familjer:Mikael, Obadja, Joel och Jissia.</v>
<v n="4">Enligt mönstringen under kung David uppgick deras stridsdugliga män till 36.000, för det var vanligt bland dem med flera hustrur och många barn.</v>
<v n="5">Det totala antalet stridsdugliga män från alla familjer i Isaskars stam uppgick till 87.000 enligt deras släkt-register.</v>
<v n="6">Benjamins söner hette:Bela, Beker och Jediael.</v>
<v n="7">Belas söner hette:Esbon, Ussi, Ussiel, Jerimot och Iri. Dessa fem modiga stridsmän var huvudmän för sina släkter, och tillsammans hade de 22.034 stridsdugliga män i sitt släktregister.</v>
<v n="8">Bekers söner hette:Semira, Joas, Elieser, Eljoenai, Omri, Jerimot, Abia, Anatot och Alemet.</v>
<v n="9">Enligt släktregistret hade de tillsammans 22.200 stridsdugliga män.</v>
<v n="10">Jediaels son hette Bilhan.Bilhans söner hette:Jeus, Benjamin, Ehud, Kenaana, Setan, Tarsis och Ahisahar.</v>
<v n="11">De var huvudmän för släkterna i Jediael och hade 17.200 stridsdugliga män.</v>
<v n="12">Suppiterna och huppiterna härstammade från Ir och husiterna från Aher.</v>
<v n="13">Naftalis söner, ättlingar till Jakobs bihustru Bilha hette:Jahasiel, Gani, Jeser och Sallum.</v>
<v n="14">Manasses ättlingar var:Asriel, genom hans arameiska bihustru, som födde Makir, Gileads far.</v>
<v n="15">Makir tog sig en hustru bland huppiterna och suppiterna. Han hade en syster som hette Maaka. En annan ättling var Selofhad, som bara hade döttrar.</v>
<v n="16">Makirs hustru, som också hette Maaka, födde honom en son som fick namnet Peres. Hans brors namn var Seres, och denne fick sönerna Ulam och Rekem.</v>
<v n="17">Ulams son hette Bedan.Dessa var alltså söner till Gilead, sonsöner till Makir och sonsons söner till Manasse.</v>
<v n="18">Hammoleket, hans syster, födde Is-Hod, Abieser och Mahela.</v>
<v n="19">Semidas söner hette:Ajan, Sekem, Likhi och Aniam.</v>
<v n="20" t="21">Efraims ättlingar i rakt nedstigande led från sonen Sutela hette:Bered, Tahat, Eleada, Tahat, Sabad, och Sutela.Efraims söner Eser och Elead försökte ta boskapshjordar i Gat men blev dödade av ortsbefolkningen.</v>
<v n="22">Deras far Efraim sörjde dem en lång tid, och hans närmaste försökte trösta honom.</v>
<v n="23">Han låg igen med sin hustru och hon födde honom sonen Beria. Det betyder olyckstid, och han kallade honom så på grund av den sorg som hade drabbat honom.</v>
<v n="24">Efraims dotter Seera byggde Nedre och Övre Bet-Horon och Ussen-Seera.</v>
<v n="25" t="27">Berias ättlingar i rakt nedstigande led var:Refa, Resef, Tela, Tahan, Laedan, Ammihud, Elisama, Nun och Josua.</v>
<v n="28">Deras område innefattade Betel med kringliggande byar, Naaran österut, Geser och dess byar västerut och Sikem och dess byar ända bort till Aja och dess städer.</v>
<v n="29">Längs gränsen till Manasse låg städerna Bet-Sean, Taanak, Megiddo och Dor med kringliggande byar.</v>
<v n="30">Asers söner hette:Jimna, Jisva, Jisvi och Beria. Sera var deras syster.</v>
<v n="31">Berias söner hette:Heber och Malkiel, Birsaits far.</v>
<v n="32">Hebers söner hette:Jaflet, Somer och Hotam. Sua var deras syster.</v>
<v n="33">Jaflets söner hette:Pasak, Bimhal och Asvat.</v>
<v n="34">Semers söner hette:Ahi, Rohaga, Jaba och Aram.</v>
<v n="35">Hans bror Helems söner hette:Sofa, Jimna, Seles och Amal.</v>
<v n="36" t="37">Sofas söner hette:Sua, Harnefet, Sual, Beli, Jimra, Beser, Hod, Samma, Silsa, Jeter och Beera.</v>
<v n="38">Jeters söner hette:Jefunne, Pispa och Ara.</v>
<v n="39">Ullas söner hette:Ara, Hanniel och Risja.</v>
<v n="40">Dessa ättlingar till Aser var huvudmän för sina släkter och var allesammans skickliga krigare och utmärkta ledare. I släktregistret fanns 26.000 stridsdugliga män noterade.</v>
</c>
<c n="8">
<v n="1" t="2">Benjamins söner hette:Bela, den förstfödde, Asbel, den andre, Ahara, den tredje, Noha, den fjärde och Rafa, den femte.</v>
<v n="3" t="5">Belas söner hette:Addar, Gera, Abihud, Abisua, Naaman, Ahoa, Gera, Sefufan och Huram.</v>
<v n="6" t="7">Ehuds ättlingar, ledare för släkterna i Geba, tillfångatogs under kriget och de och deras familjer bortfördes till Manahat. De hette Naaman, Ahia och Gera. Gera var far till Ussa och Ahihud.</v>
<v n="8" t="10">Saharaim skilde sig från sina hustrur Husim och Baara, men han fick söner i Moabs land med Hodes. De hette Jobab, Sibja, Mesa, Malkam, Jeus, Sakeja och Mirma, och blev huvudmän för sina släkter.</v>
<v n="11">Husim hade tidigare fött Abitub och Elpaal åt honom.</v>
<v n="12">Elpaals söner hette Eber, Miseam, Semed, (som byggde Ono och Lod med omgivande byar), och</v>
<v n="13">Beria och Sema, huvudmän för dem som bodde i Ajalon. De hade jagat bort Gats invånare.</v>
<v n="14" t="16">Berias söner hette:Ajo, Sasak, Jerimot, Sebadja, Arad, Eder, Mikael, Jispa och Joha.</v>
<v n="17" t="18">Bland Elpaals ättlingar fanns också Sebadja, Mesullam, Hiski, Heber, Jismerai, Jislia och Jobab.</v>
<v n="19" t="21">Simeis söner hette:Jakim, Sikri, Sabdi, Elienai, Silletai, Eliel, Adaja, Beraja och Simrat.</v>
<v n="22" t="25">Sasaks söner hette:Jispan, Eber, Eliel, Abdon, Sikri, Hanan, Hananja, Elam, Antotja, Jifdeja och Peniel.</v>
<v n="26" t="27">Jerohams söner hette:Samserai, Seharja, Atalja, Jaaresja, Elia och Sikri.</v>
<v n="28">Alla dessa var huvudmän och ledare för släkter som bodde i Jerusalem.</v>
<v n="29">Jeguel var ledare i Gibeon där han bodde.Hans hustru hette Maaka, och</v>
<v n="30" t="32">hans äldste son Abdon. Han följdes av Sur, Kis, Baat, Nadab, Gedor, Ajo, Seker och Miklot, som var far till Simea. Alla dessa familjer bodde i närheten av Jerusalem.</v>
<v n="33">Ner var far till Kis, och Kis var far till Saul. Bland Sauls söner fanns Jonatan, Malki-Sua, Abinadab och Esbaal.</v>
<v n="34">Jonatan var far till Mefiboset som var far till Mika.</v>
<v n="35">Mikas söner hette:Piton, Melek, Taarea och Ahas.</v>
<v n="36">Ahas var far till Joadda, som var far till Alemet, Asmavet och Simri. Simris son hette Mosa.</v>
<v n="37">Mosa var far till Binea, som var far till Rafa, som var far till Eleasa, som var far till Asel.</v>
<v n="38">Asel hade sex söner:Asrikam, Bokeru, Ismael, Seraja, Obadja och Hanan.</v>
<v n="39">Asels bror Esek hade tre söner:Ulam, den förstfödde, Jeus, den andre och Elifelet, den tredje.</v>
<v n="40">Ulams söner var framstående krigare och skickliga bågskyttar. De hade 150 söner och sonsöner.Alla dessa var ättlingar till Benjamin.</v>
</c>
<c n="9">
<v n="1">Varje persons släktförhållanden var mycket noga noterade i Israels kungars 	krönikor.Juda fördes bort i fångenskap till Babylon på grund av sin otrohet mot Herren.</v>
<v n="2">De första som kom tillbaka för att bo i sina gamla hemstäder var familjer från Israels olika stammar, präster, leviter och tempeltjänare.</v>
<v n="3">Från Judas, Benjamins, Efraims och Manasses stammar återvände några till Jerusalem:</v>
<v n="4">Utai tillhörde Peres släkt i Judas stam. Utai var son till Ammihud, som var son till Omri, som var son till Imri, som var son till Bani.</v>
<v n="5">Siloniterna återvände genom Asaja, Silons äldste son, och dennes söner.</v>
<v n="6">Seras son Jeguel återvände. Allt som allt kom 690 personer från Judas stam tillbaka.</v>
<v n="7" t="8">Från Benjamins stam återvände flera familjer:Sallu, son till Mesullam, sonson till Hodauja och sonsons son till Hassenua, Jibnea, son till Jeroham, Ela, son till Ussi och sonson till Mikri, Mesullam, son till Sefatja, sonson till Reguel och sonsons son till Jibneja.</v>
<v n="9">Dessa män var alla huvudmän för sina släkter. Sammanlagt var det 956 benjaminiter som återvände.</v>
<v n="10" t="11">De präster som återvände var Jedaja, Jojarib, Jakin och Asarja, vars förfäder var Hilkia, Mesullam, Sadok, Merajot och Ahitub. Asarja var vaktchef i templet.</v>
<v n="12">Andra återvändande präster var Adaja, Jerohams son, Pashurs sonson och Malkis sonsons son, och Maasai, son till Adiel, som var son till Jasera, som var son till Mesullam, som var son till Mesillemit, som var son till Immer.</v>
<v n="13">Sammanlagt återvände 1.760 präster. De var alla dugliga män och ledare för sina familjer. De ansvarade för tjänsten i Guds hus.</v>
<v n="14">Bland de leviter som återvände fanns Semaja, som härstammade från Merari. Hans far hette Hassub, Asrikams son och Hasabjas sonson.</v>
<v n="15" t="16">Andra leviter som återvände var Bakbackar, Heres, Galal och Mattanja, son till Mika, som var son till Sikri, som var son till Asaf, Obadja, son till Semaja, som var son till Galal, som var son till Jedutun, och Berekja, son till Asa, som var son till Elkana, som bodde i netofatiternas område.</v>
<v n="17" t="18">De dörrvaktare som återvände var Sallum, deras ledare, och hans medhjälpare Ackub, Talmon och Ahiman, alla leviter. De är fortfarande ansvariga för Kungsporten i öster.</v>
<v n="19">Sallum var son till Kore, som var son till Ebjasaf och sonson till Kora. Sallum och hans närmaste släktingar bland koraiterna hade ansvaret för vakthållningen vid tabernaklets ingångar, precis som deras förfäder hade haft.</v>
<v n="20">Pinehas, Eleasars son, hade varit den förste ledaren för denna avdelning långt tillbaka i tiden. Och Herren hade varit med honom!</v>
<v n="21">Sakarja, Meselemjas son, var dörrvaktare vid tabernaklets ingång.</v>
<v n="22">Allt som allt fanns det 212 dörrvaktare. De var registrerade i sin bys släktregister. David och Samuel hade utsett dem till detta hedersuppdrag.</v>
<v n="23">De och deras ättlingar skulle ansvara för Herrens tabernakel.</v>
<v n="24">De fanns på tabernaklets alla sidor, den östra, västra, norra och södra sidan.</v>
<v n="25">Deras släktingar, som bodde kvar i byarna, avlöste dem regelbundet i perioder om sju dagar.</v>
<v n="26">De fyra främsta dörrvaktarna, samtliga leviter, var ansvariga för förrummen och skattkammaren i Guds tabernakel.</v>
<v n="27">De tillbringade natten på post runt Guds hus och öppnade portarna varje morgon.</v>
<v n="28">Några av dem hade som sin särskilda uppgift att ansvara för de kärl som användes vid offer och gudstjänster. De räknade kärlen noga, både före och efter användningen, så att inte något skulle försvinna.</v>
<v n="29">Andra var ansvariga för de övriga tillbehören, det som fanns inne i det heliga som fint mjöl, vin, rökelse, olja och kryddor.</v>
<v n="30">Vissa präster blandade kryddorna.</v>
<v n="31">Mattitja, en av leviterna och äldste sonen till koraiten Sallum, hade ansvaret för bakningen av offerbröden.</v>
<v n="32">Några medlemmar av Kehats släkt hade ansvar för det särskilda bröd som skulle förberedas till varje sabbat.</v>
<v n="33" t="34">De som var musiker, alla leviter och huvudmän i sina familjer, bodde i templet i Jerusalem. De var alltid i tjänst och därför befriade från all annan sysselsättning.</v>
<v n="35" t="37">Jeguel bodde i Gibeon med sin hustru Maaka. Han var en ansedd man i staden och hade många söner:Abdon var äldst, sedan följde Sur, Kis, Baat, Nadab, Gedor, Ajo, Seker och Miklot,</v>
<v n="38">som var far till Simea. Alla dessa familjer bodde i närheten av Jerusalem.</v>
<v n="39">Ner var far till Kis, och Kis var far till Saul. Bland Sauls söner fanns Jonatan, Malki-Sua, Abinadab och Esbaal.</v>
<v n="40">Jonatan var far till Mefiboset som var far till Mika.</v>
<v n="41">Mikas söner hette:Piton, Melek, Taarea och Ahas.</v>
<v n="42">Ahas var far till Joadda, som var far till Alemet, Asmavet och Simri. Simris son hette Mosa.</v>
<v n="43">Mosa var far till Binea, som var far till Rafa, som var far till Eleasa, som var far till Asel.</v>
<v n="44">Asel hade sex söner:Asrikam Bokeru, Ismael, Seraja, Obadja och Hanan.</v>
</c>
<c n="10">
<v n="1">Filisteerna anföll och besegrade Israels trupper, som vände om och flydde, och många stupade på Gilboas bergssluttningar.</v>
<v n="2">Filisteerna förföljde Saul och hans söner Jonatan, Abinadab och Malki-Sua. Sönerna blev dödade alla tre,</v>
<v n="3">och Saul var hårt pressad och anfölls från alla sidor, när filisteernas bågskyttar lyckades såra honom.</v>
<v n="4">"Skynda dig och döda mig med ditt svärd, innan dessa oomskurna hedningar tar mig till fånga och torterar mig", skrek han åt sin vapendragare.Men denne vågade inte, så Saul tog själv sitt svärd och kastade sig mot det, så att det genomborrade honom.</v>
<v n="5">När vapendragaren såg att Saul var död, tog han sitt liv på samma sätt.</v>
<v n="6">Saul och hans tre söner dog alltså i striden. Sauls familj blev utplånad på en och samma dag.</v>
<v n="7">När israeliterna i dalen nedanför fick höra att deras trupper hade drivits på flykten och att Saul och hans söner var döda, övergav de sina städer och flydde. Filisteerna intog dem sedan.</v>
<v n="8">När filisteerna kom tillbaka följande dag för att plundra dem som stupat i striden och för att samla ihop bytet från slagfältet, hittade de kropparna av Saul och hans söner.</v>
<v n="9">De tog hans kläder och rustning, högg av honom huvudet och sände sedan budbärare runt i hela landet för att berätta nyheten om sin seger.</v>
<v n="10">Sauls vapen hängde de upp i ett avgudatempel, och hans huvud hängde de i Dagons tempel.</v>
<v n="11">Men när folket i Jabes i Gilead hörde vad filisteerna hade gjort med Saul,</v>
<v n="12">drog deras soldater ut på slagfältet och hämtade Sauls och hans söners kroppar. De begravde dem under eken i Jabes och sörjde och fastade i sju dagar.</v>
<v n="13">Saul dog på grund av sin olydnad mot Herren och därför att han hade rådfrågat ett medium</v>
<v n="14">i stället för att vända sig till Herren. Därför dödade Herren honom och gav kungariket till David, Isais son.</v>
</c>
<c n="11">
<v n="1">Ledarna i Israel kom till David i Hebron och sa: "Vi är dina släktingar,</v>
<v n="2">och till och med när Saul var kung var det du som anförde oss i strid. Och Herren, din Gud, har sagt till dig: 'Du ska vara herden för mitt folk Israel, och du ska regera över dem.'"</v>
<v n="3">David gjorde då en överenskommelse med dem inför Herren, och de smorde honom till kung i Israel, precis som Herren hade sagt till Samuel.</v>
<v n="4">Sedan tågade David och hela Israel mot Jerusalem, eller Jebus, som staden brukade kallas.</v>
<v n="5" t="6">Men jebuseerna vägrade att släppa in dem i staden. David intog då Sions borg, som senare kom att kallas Davids stad, och sa till sina män: "Den som anför oss mot jebuseerna blir min befälhavare!" Joab, Serujas son, anmälde sig först och fick posten.</v>
<v n="7">David bosatte sig i borgen, och det är därför det området av Jerusalem har blivit kallat Davids stad.</v>
<v n="8">Han byggde upp området runt borgen och ut till stadsmuren, medan Joab byggde upp det övriga Jerusalem.</v>
<v n="9">David blev allt mäktigare, för Herren var med honom.</v>
<v n="10">Här följer namnen på de förnämsta bland Davids soldater, som tillsammans med många andra gjorde hans kungadöme så starkt att det sträckte sig över hela landet, som Herren hade lovat:</v>
<v n="11">Jasobeam, en hakmonit, var den förnämste bland officerarna och deras ledare. Vid ett tillfälle dödade han 300 man med sitt spjut.</v>
<v n="12">Närmast honom i rang var Eleasar, son till ahoatiten Dodo.</v>
<v n="13">Han var med David i slaget mot filisteerna vid Pas-Dammim, vid det tillfälle då israeliterna befann sig på en kornåker och hade börjat fly.</v>
<v n="14">Eleasar ställde sig mitt på åkern och slog filisteerna, och Herren gav sitt folk en stor seger.</v>
<v n="15">En annan gång begav sig tre av de trettio förnämsta kämparna till David i Adullams grotta. Filisteerna hade just då slagit läger i Refaimsdalen,</v>
<v n="16">och David befann sig i borgen. Samtidigt fanns en filisteisk utpost i Betlehem.</v>
<v n="17">David blev törstig och ville ha vatten från källan som fanns alldeles vid porten till Betlehem. När han nämnde det för 'De tre' som kommit till honom</v>
<v n="18" t="19">bröt de sig igenom filisteernas läger och hämtade upp vatten ur brunnen och förde det med sig tillbaka till David. Men David vägrade att dricka det! I stället hällde han ut det som ett offer till Herren och sa: "Gud förbjude att jag skulle dricka detta vatten! Det skulle vara som att dricka blodet av de hjältar som riskerat sina liv för att hämta det."</v>
<v n="20">Abisai, Joabs bror, var befälhavare för 'De tre'. En gång dödade han 300 man med sitt spjut, och han blev lika berömd som 'De tre'.</v>
<v n="21">Hans anseende blev större än någon bland 'De tre', och de var underställda honom, men han räknades inte som en av dem.</v>
<v n="22">Benaja var son till Jojada och en tapper soldat från Kabseel. Han dödade två av Moabs bästa krigare. Han slog ihjäl ett lejon i dess håla en dag när det snöade.</v>
<v n="23">En annan gång dödade han en egyptier som var två och en halv meter lång och hade ett spjut tjockt som en vävbom. Benaja gick fram till honom beväpnad med en stav. Han ryckte spjutet från sin motståndare och dödade honom med det.</v>
<v n="24" t="25">Sådan var Benaja, Jojadas son. Han var lika erkänd som 'De tre' och hade större anseende än någon av 'De trettio', men han var inte en av 'De tre'. David gav honom befälet över livvakten.</v>
<v n="26" t="47">Andra framstående män bland Davids hjältar var:Asael, Joabs bror,Elhanan, Dodos son från Betlehem,harotiten Sammot,peloniten Heles,Ira, Ickes son från Tekoa,Abieser från Anatot,husatiten Sibbekai,ahoaiten Ilai,netofatiten Maherai,netofatiten Heled, Baanas son,Itai, Ribais son, en benjaminit från Gibea,pirgatoniten Benaja,Hurai från Gaas dalar,arabatiten Abiel,baharumiten Asmavet,saalboniten Eljaba,gisiten Hasems söner,haratiten Jonatan, Sages son,haratiten Ahiam, Sakars son,Elifal, Urs son,mekeratiten Hefer,peloniten Ahia,karmeliten Hesro,Naarai, Esbais son,Joel, bror till Natan,Mibhar, Hagris son,ammoniten Selek,berotiten Naherai, Joabs väpnare,jeteriten Ira,jeteriten Gareb,hetiten Uria,Sabad, Alais son,rubeniten Adina, Sisas son, som var ledare i Rubens stam med trettio andra,Hanan, Maakas son,mitniten Josafat,astarotiten Ussia,aroeriten Hotams söner Sama och Jeguel,Jediael, Simris son,tisiten Joha, Jediaels bror,mahaviten Eliel,Jeribai och Josauja, Elnaams söner,moabiten Jitma,Eliel, Obed och mesobaiten Jaasiel.</v>
</c>
<c n="12">
<v n="1">Här följer namnen på de män som förenade sig med David i Siklag, medan han fortfarande gömde sig för Saul.</v>
<v n="2">De var allesammans bågskyttar och kunde använda stenslunga med både vänster och höger hand. De tillhörde alla Benjamins stam, liksom Saul.</v>
<v n="3" t="7">Deras ledare hette Ahieser, Hassemaas son, från Gibea.De övriga var hans bror Joas, Jesuel och Pelet, som var Asmavets söner, Beraka, Jehu från Anatot, Jismaja från Gibeon, en av 'De trettio' och en av deras ledare, Jeremia, Jahasiel, Johanan, gederatiten Josabad, Eleusai, Jerimot, Bealja, Semarja, harufiten Sefatja, koraiterna Elkana, Jissia, Asarel, Joeser och Jasobeam och Joela och Sebadja, söner till Jeroham från Gedor.</v>
<v n="8" t="13">Några gaditer övergick också till David i öknen. De var alla modiga män som kunde hantera sköld och spjut, med en uppsyn som lejon och rörliga som gaseller i bergen.Eser var deras ledare, Obadja var den andre i rang och Eliab den tredje, Masmanna den fjärde, Jeremia den femte, Attai den sjätte, Eliel den sjunde, Johanan den åttonde, Elsabad den nionde, Jeremia den tionde och Makbannai den elfte.</v>
<v n="14">Dessa män var officerare. De svagare av dem kunde jämföras med hundra andra, och de starkaste bland dem med tusen.</v>
<v n="15">De gick över floden Jordan vid den tid på året när den svämmade över sina bräddar, och de jagade bort alla dem som bodde i dalarna, både på östra och västra stranden.</v>
<v n="16">Andra benjaminiter och några från Juda kom också till David.</v>
<v n="17">Han gick ut och mötte dem och sa: "Om ni har kommit för att hjälpa mig är vi vänner. Men om ni har kommit för att förråda mig till mina fiender fastän jag är oskyldig, då ska våra fäders Gud se det och döma er."</v>
<v n="18">Då kom Guds Ande över dem, och Amasai, ledaren för 'De trettio', svarade:"Vi tillhör dig, David. Isais son, vi står på din sida.Välgång och framgång för dig och för alla som står upp för dig, för Herren din Gud är med dig!"David tog alltså emot dem bland sina soldater och lät dem bli ledare bland männen.</v>
<v n="19">Män från Manasse övergav Israels armé och förenade sig med David, när han skulle strida med filisteerna mot kung Saul. Men filisteernas befälhavare vägrade att låta David och hans män sluta sig till dem. Efter samråd skickade de bort dem, för de var rädda att David och hans män skulle kunna sätta dem i en svår belägenhet om de bytte sida under striden och gick över till Saul.</v>
<v n="20">Dessa män från Manasse gick över till David, när han var på väg till Siklag:Adna, Josabad, Jediael, Mikael, Josabad, Elihu och Silletai. Alla dessa hade befälet över enheter på tusen man i Manasse.</v>
<v n="21">De var tappra och kunniga, och de hjälpte David när han stred mot rövarband.</v>
<v n="22">Dagligen slöt sig män till David så att han till slut hade en stor och mäktig armé.</v>
<v n="23">Detta är en förteckning över de antal från de olika stammarna som slöt sig till David i Hebron för att riket skulle övergå till honom från Saul, precis som Herren hade sagt.</v>
<v n="24" t="37">Från Juda: 6.800 man, stridsutrustade med sköld och spjut.Från Simeon: 7.100 stridsutrustade man.Från Levi: 4.600 man med Jojada i spetsen för 3.700 från Arons familj, och Sadok, en modig ung krigare som anförde 22 officerare från sin familj.Från Benjamin, Sauls stam, kom 3.000 man varav de flesta tidigare varit lojala mot Saul.Från Efraim: 20.800 tappra krigare, alla framstående i sina familjer.Från ena hälften av Manasse: 18.000 man, fast beslutna att göra David till kung.Från Isaskar: 200 ledare med sina släktingar, allesammans män som förstod vad tiden krävde och vilken kurs som var den bästa för Israel.Från Sebulon: 50.000 erfarna soldater utrustade med varje tänkbart vapen och fullständigt lojala mot David.Från Naftali: 1.000 officerare och 37.000 man utrustade med sköld och spjut.Från Dan: 28.600 stridsutrustade soldater.Från Aser: 40.000 erfarna och stridsutrustade soldater.Slutligen från andra sidan floden Jordan, där Rubens och Gads stammar och den andra hälften av Manasses stam bodde, kom 120.000 soldater, utrustade med alla slags vapen.</v>
<v n="38">Alla dessa män kom till Hebron frivilligt, beredda att kämpa i leden för att göra David till Israels kung. Hela Israel var faktiskt inställt på denna förändring.</v>
<v n="39">Männen åt och drack tillsammans med David i tre dagar, för de hade proviant med sig hemifrån,</v>
<v n="40">och dessutom förde folk från grannskapet och ända bortifrån Isaskar, Sebulon och Naftali dit mat på åsnor, kameler, mulor och oxar. Mängder av mjöl, fikonkakor, russinkakor, vin, olja, får och boskap fördes dit och hela landets befolkning gladde sig.</v>
</c>
<c n="13">
<v n="1">Sedan David hade rådgjort med alla sina officerare med befäl över tusen och hundra,</v>
<v n="2">talade han till allt folket som hade samlats:"Om det är er önskan och Guds vilja, så låt oss meddela våra bröder i hela Israels land, präster och leviter inräknade, och inbjuda dem att komma hit och ansluta sig till oss.</v>
<v n="3">Och låt oss hämta tillbaka Guds ark hit till oss, för vi har inte frågat efter den sedan Saul blev kung."</v>
<v n="4">Alla de närvarande samtyckte till att detta var rätt.</v>
<v n="5">David samlade alltså allt folk från hela landet, ända från Sikor i Egypten upp till Hamat, så att de skulle få vara med när Guds ark fördes tillbaka från Kirjat-Jearim.</v>
<v n="6">David och hela Israel begav sig till Baala, dvs Kirjat-Jearim i Juda, för att föra tillbaka arken som tillhörde Herren Gud, han som tronar mellan keruberna.</v>
<v n="7">Den hämtades från Abinadabs hus på en alldeles ny kärra, och Ussa och Ajo körde oxarna.</v>
<v n="8">David och folket firade inför Herren med sång och med musik av lyror, harpor, tamburiner, cymbaler och trumpeter.</v>
<v n="9">När de kom fram till Kidons loge snavade oxarna, och Ussa räckte ut sin hand för att stödja arken.</v>
<v n="10">Då blev Herren vred på Ussa och dödade honom, därför att han hade rört vid arken. Ussa dog där inför Herren.</v>
<v n="11">Men David blev besviken på Herren för att han behandlade Ussa på det sättet, och han kallade platsen 'Utbrottet mot Ussa', och så heter den fortfarande.</v>
<v n="12">David blev rädd och greps av fruktan för Gud. Han frågade: "Hur ska jag göra för att få hem arken?"</v>
<v n="13">Till slut bestämde han sig för att föra den till gatiten Obed-Edom, i stället för hem till sig själv i Davids stad.</v>
<v n="14">Där blev den kvar i Obed-Edoms hus i tre månader, och Herren välsignade honom och hans familj.</v>
</c>
<c n="14">
<v n="1">Kung Hiram i Tyrus skickade budbärare till David med stockar av cederträ och murare och snickare för att hjälpa till att bygga Davids palats.</v>
<v n="2">Nu förstod David att Herren hade befäst hans kungadöme och upphöjt det för Israels skull.</v>
<v n="3">När David hade flyttat till Jerusalem, tog han sig fler hustrur och blev far till många söner och döttrar.</v>
<v n="4" t="7">De som föddes i Jerusalem var Sammua, Sobab, Natan, Salomo, Jibhar, Elisua, Elpelet, Noga, Nefeg, Jafia, Elisama, Beeljada och Elifelet.</v>
<v n="8">När filisteerna fick höra att David var Israels nye kung, mobiliserade de allt de hade för att ta honom till fånga. Men David fick höra om deras planer och kallade samman sin armé.</v>
<v n="9">Filisteerna for våldsamt fram och gjorde plundringar i Refaimsdalen.</v>
<v n="10">Då frågade David Herren: "Kommer jag att segra, om jag går ut i strid mot dem?Ja, du ska besegra dem", svarade Herren.</v>
<v n="11">Då gick David till anfall vid Baal-Perasim och vann en stor seger. David jublade och sa: "Gud har låtit mig bryta igenom fiendens linjer som vatten när det bryter igenom en fördämning!" Det är därför platsen kallas Baal-Perasim, platsen för genombrottet.</v>
<v n="12">Filisteerna hade övergett sina gudabilder på platsen, och David gav order om att de skulle brännas upp.</v>
<v n="13">Men filisteerna återkom och plundrade dalen igen,</v>
<v n="14">och David frågade Gud även denna gång hur han skulle göra."Gå en omväg förbi mullbärsträden", svarade Herren, "och anfall dem sedan från det hållet i stället för rakt framifrån.</v>
<v n="15">Gå till attack när du hör ljudet som av en här på marsch i trädtopparna. Då ska Gud gå före dig och besegra fienden."</v>
<v n="16">David gjorde som Herren hade befallt honom, och han slog filisteernas armé och förföljde den från Gibeon ända till Geser.</v>
<v n="17">Davids ryktbarhet spred sig till alla länder, och Herren gjorde så att alla folk bävade för hans makt.</v>
</c>
<c n="15">
<v n="1">David byggde flera hus åt sig i Davids stad i Jerusalem, och han reste också ett nytt tält för Guds ark</v>
<v n="2">och befallde följande: "Inga andra än leviter får bära arken när vi flyttar den till dess nya plats, för Gud har utsett dem till denna uppgift. Det är de som ska göra tjänst inför honom för alltid."</v>
<v n="3">Sedan samlade David hela Israel i Jerusalem för att fira arkens flyttning till det nya tältet.</v>
<v n="4" t="10">Han kallade också samman Arons ättlingar och leviter:120 från Kehats släkt, med Uriel som ledare,220 från Meraris släkt, med Asaja som ledare,130 från Gersons släkt, med Joel som ledare,200 från Elisafans släkt, med Semaja som ledare,80 från Hebrons släkt, med Eliel som ledare och112 från Ussiels släkt, med Amminadab som ledare.</v>
<v n="11">David kallade också till sig översteprästerna Sadok och Ebjatar, och leviternas ledare Uriel, Asaja, Joel, Semaja, Eliel och Amminadab.</v>
<v n="12">"Ni är ledare för leviternas släkter", sa han till dem. "Rena er nu tillsammans med alla era bröder, så att ni kan föra Herrens, Israels Guds, ark, till den plats som jag har gjort i ordning.</v>
<v n="13">Herren dödade en av oss tidigare därför att vi inte gjorde detta på rätt sätt och för att det inte var leviter som bar arken."</v>
<v n="14">Prästerna och leviterna gick då igenom reningsceremonierna som förberedelse för uppdraget att föra hem Herrens, Israels Guds ark.</v>
<v n="15">Sedan bar de den på sina axlar med bärstänger, precis som Herren hade sagt till Mose.</v>
<v n="16">Kung David gav också leviternas ledare order att utse sångare och sjunga lovsång till musik av lyra, harpa och cymbal.</v>
<v n="17">Leviterna valde Heman, Joels son, Asaf, Berekjas son, och Etan, Kusajas son från Meraris släkt till ledare för musikerna.</v>
<v n="18">Till deras medhjälpare valdes:Sakarja, Ben, Jaasiel, Semiramot, Jehiel, Unni, Eliab, Benaja, Maaseja, Mattitja, Elifalehu, Mikneja, Obed-Edom och dörrvaktarna Jegiel och Asasja.</v>
<v n="19">Heman, Asaf och Etan utsågs att spela på kopparcymbalerna.</v>
<v n="20">Sakarja, Asiel, Semiramot, Jehiel, Unni, Eliab, Maaseja och Benaja spelade lyra.</v>
<v n="21">Mattitja, Elifalehu, Mikneja, Obed-Edom, Jegiel och Asasja spelade harpa.</v>
<v n="22">Kenanja, en av leviternas ledare och en begåvad sångare, ledde sången.</v>
<v n="23">Berekja och Elkana skulle vara dörrvaktare vid arken.</v>
<v n="24">Sebanja, Josafat, Netanel, Amasai, Sakarja, Benaja och Elieser, som alla var präster, skulle blåsa trumpet och gå i processionen framför Guds ark. Slutligen skulle Obed-Edom och Jehia också vara dörrvaktare för arken.</v>
<v n="25">Sedan begav sig David och de äldste i Israel tillsammans med de högre officerarna under stor glädje hem till Obed-Edom för att föra arken till Jerusalem.</v>
<v n="26">I tacksamhet över att Herren inte dödade leviterna som bar arken offrade de sju tjurar och sju baggar.</v>
<v n="27">David och leviterna som bar arken, sångarna och Kenanja, som ledde sången i processionen, var alla klädda i mantlar av fint linne. David bar även en linne-efod.</v>
<v n="28">Ledarna i Israel hämtade arken till Jerusalem under stort jubel, och man blåste i trumpeter och horn, slog på cymbaler och spelade på lyror och harpor.</v>
<v n="29">Men när arken kom fram till Jerusalem skämdes Mikal, Davids hustru och Sauls dotter, för David, och hon föraktade honom där hon stod vid sitt fönster och såg honom hoppa och dansa av glädje.</v>
</c>
<c n="16">
<v n="1">Guds ark fördes in i tältet som David hade rest, och Israels ledare bar fram brännoffer och tackoffer till Gud.</v>
<v n="2">När offren burits fram välsignade David folket i Herrens namn,</v>
<v n="3">och sedan gav han var och en av de närvarande, både män och kvinnor, en kaka bröd, en dadelkaka och en russinkaka.</v>
<v n="4">Han utsåg några leviter att tjänstgöra framför Guds ark med bön, tacksägelse och lovprisning till Herren.</v>
<v n="5">Asaf blev ledare, Sakarja hans närmaste medhjälpare, och sedan följde Jegiel, Semiramot, Jehiel, Mattitja, Eliab, Benaja, Obed-Edom och Jegiel. De spelade lyra och harpa, Asaf slog på cymbalerna</v>
<v n="6">och prästerna Benaja och Jahasiel spelade regelbundet på sina trumpeter framför arken.</v>
<v n="7">Det var under denna dag som David för första gången gav Asaf och hans medhjälpare denna tacksägelsesång till Herren:</v>
<v n="8">"Tacka Herren, och bed i hans namn!Berätta för hela världen om vad han har gjort!</v>
<v n="9">Sjung till hans ära! Prisa honom med sång och berätta om hans härlighet och makt!</v>
<v n="10">Äran tillhör hans heliga namn.Alla som söker Herren kan glädja sig.</v>
<v n="11">Sök Herren, ja, fråga efter hans makt, och sök honom utan att tröttna.</v>
<v n="12" t="13">Ni ättlingar till hans tjänare Abraham, ni utvalda Jakobs söner, kom ihåg hans mäktiga under och den dom han har uttalat!</v>
<v n="14">Han är Herren, vår Gud!Hans makt är synlig över hela jorden.</v>
<v n="15">Han kommer för alltid ihåg sitt förbund, de ord han har talat till tusen generationer,</v>
<v n="16">förbundet med Abraham och löftet till Isak,</v>
<v n="17">som han bekräftade för Jakob - ett evigt löftesord till Israel:</v>
<v n="18">'Jag ska ge dig Kanaans land som arv.'</v>
<v n="19">När Israel var få till antalet, ja, väldigt få, och främlingar i löfteslandet,</v>
<v n="20">när de vandrade från land till land, från det ena kungariket till det andra,</v>
<v n="21">lät inte Gud något ont drabba dem.Till och med kungar, som sökte skada dem, dödades.</v>
<v n="22">'Rör inte mina smorda kungar och skada inte mina profeter', sa han.</v>
<v n="23">Sjung till Herrens ära, hela jorden, förkunna hans frälsning varje dag!</v>
<v n="24">Uppenbara hans härlighet för folken! Berätta för alla om hans under!</v>
<v n="25">För Herren är stor och väldig och värdig att prisas. Honom ska man frukta över andra gudar.</v>
<v n="26">Andra nationers gudar är ingenting, men Herren har gjort himlarna.</v>
<v n="27">Majestät och ära går före honom, kraft och glädje följer honom.</v>
<v n="28">Tillskriv hans namn all makt och ära, ni alla jordens folk!</v>
<v n="29">Ja, ge Herren den ära som tillkommer hans namn!Bär fram offer inför honom! Tillbe Herren i hans helighets glans!</v>
<v n="30">Bäva för honom, hela jorden! Hans skapelse står fast och kan ej rubbas!</v>
<v n="31">Låt himlen vara glad och jorden fröjda sig, låt alla folk säga: 'Det är Herren som är kung.'</v>
<v n="32">Låt haven brusa med allt som finns i dem, låt marken glädjas och allt som finns på den!</v>
<v n="33">Låt träden i skogen sjunga av glädje inför Herren, för han kommer för att döma jorden!</v>
<v n="34">Tacka Herren, för han är god, hans kärlek varar i evighet.</v>
<v n="35">Ropa till honom: 'Rädda oss, Gud, vår frälsning! Samla oss igen och befria oss från andra länder! Då ska vi prisa ditt heliga namn och segra med dig.'</v>
<v n="36">Lovad vare Herren, Israels Gud, från evighet till evighet!"Och allt folket ropade: "Amen, prisa Herren."</v>
<v n="37">David lät leviten Asaf och hans bröder alltid vara i tjänst i tabernaklet för de dagliga sysslorna.</v>
<v n="38">Obed-Edom och hans sextioåtta medhjälpare lät han också finnas tillhands. Obed-Edom, Jedutuns son, var dörrvaktare tillsammans med Hosa.</v>
<v n="39">Under den tiden var Herrens gamla tabernakel i bruk på Gibeons höjd. David lät Sadok och hans prästkolleger stanna kvar där för att tjänstgöra inför Herren.</v>
<v n="40">De bar fram brännoffer inför Herren varje morgon och kväll och lade det på det altare som var avsett för just detta, alldeles som Herren hade befallt Israel.</v>
<v n="41">David utsåg också Heman, Jedutun och åtskilliga andra namngivna personer till att tacka Herren för hans ständiga nåd och barmhärtighet.</v>
<v n="42">Heman och Jedutun var ansvariga för musiken med trumpet och cymbal och andra instrument till sången. Jedutuns söner utsågs till dörrvaktare.</v>
<v n="43">När högtiden var över återvände folket hem, och David gick för att välsigna folket i sitt eget hus.</v>
</c>
<c n="17">
<v n="1">När David hade bott en tid i sitt nya palats, kallade han en dag till sig profeten Natan och sa: "Här bor jag i ett hus med väggar av cederträ medan Herrens ark får stå i ett tält!"</v>
<v n="2">"Gör vad du har i sinnet", svarade Natan. "Herren är med dig!"</v>
<v n="3">Men samma natt talade Gud till Natan:</v>
<v n="4">"Gå och säg till min tjänare David: 'Så säger Herren! Du är inte den som ska bygga mig ett tempel.</v>
<v n="5">Jag har inte bott i hus sedan jag förde Israel ut ur Egypten.</v>
<v n="6">Under hela denna tid har jag aldrig föreslagit någon av Israels ledare, de som jag utsåg till herdar för mitt folk, att bygga mig ett hus av cederträ.'</v>
<v n="7">Säg så här till min tjänare David: 'Herren den Allsmäktige säger: Jag tog dig från ängarna och fåren när du var en herde och har gjort dig till kung för mitt folk.</v>
<v n="8">Jag har varit med dig vart du än gått. Jag har utrotat dina fiender framför dig. Ditt namn ska tillhöra de största på hela jorden.</v>
<v n="9">Jag ska plantera mitt folk Israel i ett land där de kan få ett hem utan att bli störda. Ogudaktiga folk ska inte längre kunna hota dem som de gjorde på den tiden</v>
<v n="10">när domarna regerade över det. Ja, jag ska kuva alla dina fiender. Jag vill i stället 'bygga ett hus' åt dig.</v>
<v n="11">När dina dagar här på jorden är till ända och du har gått till dina fäder, ska jag sätta en av dina söner på din tron, och jag ska göra hans kungarike mäktigt.</v>
<v n="12">Han är den som ska bygga templet åt mig, och jag ska befästa hans rike för evigt.</v>
<v n="13">Jag ska vara hans far, och han ska vara min son, och jag ska aldrig låta min kärlek och barmhärtighet vika från honom, som jag lät dem vika från din företrädare Saul.</v>
<v n="14">Jag ska sätta honom över mitt folk och över mitt rike för evigt, och hans tron ska bestå i evighet.'"</v>
<v n="15">Natan berättade allt det som Herren hade sagt för kung David.</v>
<v n="16">Då gick David in och satte sig inför Herrens ansikte och sa:"Min Herre och Gud, vem är jag och vad är min familj, eftersom du har gett mig allt detta?</v>
<v n="17">Skulle inte det du redan har gjort vara nog? Nu har du också talat om framtiden, och du har beskrivit mig som den mest upphöjde bland människor.</v>
<v n="18">Vad ska jag säga inför denna ära? Du känner mig, och ändå har du bestämt dig för att hedra mig!</v>
<v n="19">Herre, för min skull och enligt din vilja har du bestämt detta och låtit mig få kännedom om alla dessa löften.</v>
<v n="20">Herre, det finns ingen som du och det finns ingen annan Gud! Så har vi lärt känna dig!</v>
<v n="21">Och vilket annat folk på hela jorden är som Israel, den enda nation på jorden med en Gud som har vunnit tillbaka oss som ett folk åt sig själv, för att göra sig känd genom oss och för att göra stora och mäktiga under genom att fördriva andra folk för oss, ditt eget folk, som du också har räddat ut ur Egypten?</v>
<v n="22">Du har gjort ditt folk Israel till ditt eget för evigt, och du har blivit vår Gud.</v>
<v n="23">Jag tar nu emot ditt löfte, Herre, att jag och mina barn alltid ska regera över detta folk.</v>
<v n="24">Gör som du har sagt, och ditt namn kommer att bli ärat i evighet, när alla kan se att du håller vad du lovat. Människor kommer att utbrista: 'Den Allsmäktige är verkligen Israels Gud!' Och Israel ska i all framtid regeras av mina barn och deras efterkommande.</v>
<v n="25">Nu har jag frimodighet att be till dig, eftersom du uppenbarat det här för mig.</v>
<v n="26">Det är ju du själv Gud, som lovat mig allt detta underbara!</v>
<v n="27">Din välsignelse ska vila över mina barn för alltid, för när du, Herre, ger välsignelse, så är det en evig välsignelse!"</v>
</c>
<c n="18">
<v n="1">Med tiden besegrade David filisteerna slutgiltigt och intog Gat med dess kringliggande städer.</v>
<v n="2">Han besegrade också Moab och tvingade folket att underordna sig och betala skatt.</v>
<v n="3">Han bekämpade också kung Hadadeser i Soba ända bort till Hamat, just som denne stod i begrepp att stärka sin kontroll över floden Eufrat.</v>
<v n="4">David tog 1.000 av hans vagnar med 7.000 soldater och dessutom 20.000 fotsoldater. Han skar av hälsenorna på alla vagnshästar utom på ett hundratal.</v>
<v n="5">När arameerna kom från Damaskus till kung Hadadesers hjälp, slog Davids här ner 22.000 av dem.</v>
<v n="6">Sedan förlade han en garnison bland arameerna i Damaskus och tvingade dem att underordna sig och betala skatt. Herren lät David vinna seger vart han än drog ut i strid.</v>
<v n="7">De guldsköldar som tillhörde kung Hadadesers officerare tog han med sig till Jerusalem</v>
<v n="8">tillsammans med stora mängder koppar från kungens städer Tibhat och Kun. Salomo använde så småningom kopparen till att gjuta den stora vattenbehållaren, templets två stora pelare och olika tillbehör i templet.</v>
<v n="9">När kung Toi från Hamat fick höra att kung David hade besegrat Hadadesers armé,</v>
<v n="10">skickade han sin son Hadoram för att gratulera till framgången. Hadadeser och Toi hade nämligen varit fiender. Hadoram förde med sig gåvor av guld, silver och koppar.</v>
<v n="11">David överlämnade gåvorna till Herren, precis som han gjort med det silver och guld han tagit från Edom, Moab, ammoniterna, filisteerna och amalekiterna.</v>
<v n="12">Abisai, Serujas son, dödade 18.000 edomiter vid en drabbning i Saltdalen.</v>
<v n="13">Han förlade trupper i Edom, och alla edomiter gav sig under David. Herren gav David den ena segern efter den andra.</v>
<v n="14">David regerade över hela Israel och gjorde sådant som gagnade folket.</v>
<v n="15">Joab, Serujas son, var överbefälhavare för armén. Josafat, Ahiluds son, var kansler.</v>
<v n="16">Sadok, Ahitubs son, och Abimelek, Ebjatars son, var präster, och Sausa var kungens sekreterare.</v>
<v n="17">Benaja, Jojadas son, var chef för livvakten, kereteerna och peleteerna, och Davids söner var de främsta männen vid kungens sida.</v>
</c>
<c n="19">
<v n="1">När kung Nahas i Ammon dog, blev hans son Hanun kung efter honom.</v>
<v n="2" t="3">"Jag vill visa min vänskap mot Hanun för allt hans far gjorde för mig," tänkte David och sände budbärare att beklaga hans fars död.Men när Davids sändebud kom fram, varnade Hanuns rådgivare kungen och sa: "Låt inte lura dig att David har skickat hit de där männen för din fars skull! De har kommit hit för att spionera, så att de ska kunna inta landet.</v>
<v n="4">Kung Hanun förolämpade då Davids sändebud genom att raka av dem skägget och klippa av deras kläder strax nedanför midjan innan han skickade hem dem.</v>
<v n="5">När David fick höra vad som hade hänt, sände han män att möta dem, och för att visa sin omtanke uppmanade han dem att stanna kvar i Jeriko tills skägget hade vuxit ut.</v>
<v n="6">När kung Hanun insåg sitt misstag, sände han tusen talenter silver, omkring 37 ton, till Aram-Naharim, Aram-Maaka och Soba för att leja trupper, vagnar och ryttare därifrån.</v>
<v n="7">Han fick 32.000 vagnar med soldater, och kung Maaka själv och hela hans armé ställde upp. De slog läger vid Medeba, där de förenade sig med de trupper som kung Hanun hade mönstrat från sina egna städer.</v>
<v n="8">När David fick höra detta, skickade han ut Joab med hela armén.</v>
<v n="9">Ammoniterna formerade sig till strid utanför Medeba medan de som kommit till deras hjälp fanns ute på de öppna fälten.</v>
<v n="10">När Joab insåg att han hade fientliga styrkor både framför och bakom sig, valde han ut de bästa enheterna och anföll arameerna,</v>
<v n="11">medan resten under befäl av hans bror Abisai gick emot ammoniterna.</v>
<v n="12">"Om arameerna är för starka för mig, får du komma och hjälpa mig!" sa Joab till sin bror. "Och om ammoniterna är för starka för dig, kommer jag och hjälper dig.</v>
<v n="13">Var stark och modig, och låt oss handla som verkliga män och rädda vårt folk och vår Guds städer. Sedan gör Herren vad som är bäst!"</v>
<v n="14">När Joab och hans soldater anföll arameerna vände de om och flydde.</v>
<v n="15">När ammoniterna såg detta flydde de för Abisai in i staden. Då återvände Joab till Jerusalem.</v>
<v n="16">När arameerna insåg att de blivit besegrade, skickade de efter förstärkning från de trupper som låg öster om Eufrat, och de kom anförda av Sofak, Hadadesers överbefälhavare.</v>
<v n="17" t="18">David samlade alla stridsdugliga män i Israel när han nåddes av dessa nyheter, och gick över floden Jordan och anföll fiendestyrkorna. De flydde för David, och han dödade 7.000 stridsvagnssoldater och 40.000 fotsoldater. Sofak, arameernas överbefälhavare, stupade.</v>
<v n="19">När kung Hadadesers soldater insåg att de blivit slagna, kapitulerade de för kung David och blev hans undersåtar, och från den stunden ville arameerna inte längre hjälpa ammoniterna i deras strider.</v>
</c>
<c n="20">
<v n="1">Nästa vår, vid den tid då man brukade ge sig ut i krig, ledde Joab den israelitiska armén i framgångsrika anfall mot ammoniterna och lade deras land öde. Han belägrade staden Rabba, intog den och lade den i ruiner. Under tiden hade David stannat i Jerusalem,</v>
<v n="2">men när han kom till Rabba tog han kronan från kung Milkoms huvud och satte den på sitt eget. Den var gjord av guld, prydd med infattade dyrbara stenar och vägde omkring 35 kilo! David tog också mycket krigsbyte från staden.</v>
<v n="3">Befolkningen blev satt i arbete med sågar, järnhackor och yxor, som han brukade göra med alla ammoniter han besegrade. Sedan återvände David och armén till Jerusalem.</v>
<v n="4">Nästa krig var återigen mot filisteerna och vid Geser. Det var då som husatiten Sibbekai dödade Sippai, en ättling till jättefolket rafaeerna, och fick filisteerna att kapitulera.</v>
<v n="5">Under ett annat krig med filisteerna dödades jätten Goljats bror Lami av Elhanan, Jaurs son. Det var Goljat som hade en lans lika grov som en vävbom.</v>
<v n="6" t="7">Under ett annat slag vid Gat var det en jätte som hånade Israel. Han hade sex fingrar på varje hand och sex tår på varje fot och var också en rafaé. Jonatan, som var son till Davids bror Simea, dödade denne jätte.</v>
<v n="8">Alla dessa som dödades av Davids män var ättlingar till jättarna i Gat.</v>
</c>
<c n="21">
<v n="1">Men så drog Satan olycka över Israel, genom att han fick David att börja med en folkräkning.</v>
<v n="2">"Gör en fullständig folkräkning över invånarna i hela landet, från Beer-Seba till Dan, och meddela mig resultatet", sa David till överbefälhavaren Joab.</v>
<v n="3">Men Joab kom med invändningar: "Om Herren så skulle föröka sitt folk hundra gånger, tillhör de väl ändå alla dig? Varför vill du få Israel att synda?"</v>
<v n="4">Men kungens ord gällde framför Joabs, och Joab gjorde som han blivit tillsagd. Han besökte hela Israel och återvände till Jerusalem.</v>
<v n="5">Han rapporterade till David att det fanns 1.100.000 män i Israel och 470.000 i Juda i åldrar lämpade för krigstjänst,</v>
<v n="6">men han räknade inte med Levis och Benjamins stammar, för han var så bekymrad över vad kungen fått honom att göra.</v>
<v n="7">Herren var också missnöjd med denna folkräkning och straffade därför Israel.</v>
<v n="8">Då sa David till Gud: "Det är jag som har syndat. Förlåt mig. Nu inser jag hur fel detta har varit!"</v>
<v n="9">Då sa Herren till profeten Gad, Davids vän och rådgivare:</v>
<v n="10" t="11">"Gå och säg så här till David: 'Så säger Herren. Du får välja mellan tre saker. Det du väljer kommer att drabba dig.'"</v>
<v n="12">Gad gick till David och framförde vad Herren hade sagt: "Du får välja mellan tre års hungersnöd, tre månaders förödelse genom Israels fienders svärd eller tre dagar av dödlig pest som Herrens ängel ska låta komma över varje del av landet. Tänk över detta och låt mig veta vilket svar jag ska ge honom som har sänt mig."</v>
<v n="13">"Det här är ett fruktansvärt svårt beslut att fatta", svarade David. "Låt mig falla i Herrens händer hellre än i människors, för Guds nåd är så stor."</v>
<v n="14">Herren sände då en pest över Israel, och 70.000 män dog av den.</v>
<v n="15">Under pesten sände Gud också en ängel för att förstöra Jerusalem, men Gud fick sådant medlidande med staden, att han ångrade sig och hindrade ängeln. "Stopp! Det är nog!" sa Gud till ängeln. Herrens ängel stod just då vid jebuseen Ornans loge.</v>
<v n="16">David fick se Herrens ängel stå där mellan himmel och jord och peka mot Jerusalem med sitt dragna svärd. Då föll han och de äldste i Israel ner på marken inför Herren klädda i säcktyg.</v>
<v n="17">"Jag är den som har syndat genom att ge befallning om folkräkningen", sa David till Gud. "Men vad har dessa får i min hjord gjort? Herre, min Gud, döda mig och min familj, men inte ditt eget folk."</v>
<v n="18">Herrens ängel bad då Gad att säga till David att bygga ett altare åt Herren på tröskplatsen vid Ornans loge.</v>
<v n="19" t="20">David gick då för att tala med Ornan, som höll på att tröska vete. När Ornan vände sig om fick han se ängeln, men hans fyra söner som arbetade med honom sprang då och gömde sig.</v>
<v n="21">När han såg kungen komma, lämnade han tröskplatsen och bugade sig till marken för kungen.</v>
<v n="22">"Låt mig få köpa den här tröskplatsen av dig", sa David till Ornan. "Jag ska bygga ett altare till Herren, så att pesten upphör. Du ska få full betalning för den."</v>
<v n="23">"Ta den, min herre och kung, och använd den som du vill", sa Ornan till David. "Ta oxarna också till brännoffer! Använd verktygen till ved och vetet till spisoffer! Jag ger dig alltsammans."</v>
<v n="24">"Nej", svarade kungen, "jag vill köpa det till fullt pris. Jag kan inte ta det som är ditt och ge det till Herren. Jag kan inte bära fram ett brännoffer som inte kostat mig någonting!"</v>
<v n="25">David betalade 600 siklar i guld, cirka 7 kilo, för platsen</v>
<v n="26">och byggde där ett altare åt Herren. Sedan bar han fram brännoffer och tackoffer på det, och ropade till Herren. Och Herren svarade genom att låta eld komma ner från himlen på altaret.</v>
<v n="27">Då befallde Herren ängeln att sticka svärdet i skidan.</v>
<v n="28">När David såg att Herren hade svarat på hans bön, offrade han än en gång.</v>
<v n="29">Tabernaklet och altaret, som Mose hade gjort i öknen, fanns på Gibeons höjd vid den här tiden,</v>
<v n="30">men David hade inte vågat gå dit och tillbe, av fruktan för pesten.</v>
</c>
<c n="22">
<v n="1">Sedan sa David: "Här, vid Ornans tröskloge, ska Herrens tempel och altaret för Israels brännoffer stå!"</v>
<v n="2">David gav befallning om att alla främlingar som bodde i Israel skulle mobiliseras, och bland dem skulle stenarbetare utväljas för att hugga ut stenblock till tempelbygget.</v>
<v n="3">David skaffade fram stora mängder av järn för att tillverka all den järnspik som behövdes för dörrarna i portarna och till deras förstärkningar. Man smälte också ner så mycket koppar att man inte ens kunde väga den.</v>
<v n="4">Och männen från Tyrus och Sidon förde med sig ett oräkneligt antal cederstockar till David.</v>
<v n="5">"Min son Salomo är ung och oerfaren", sa David, "och Herrens tempel måste få en enastående utformning, så att det blir berömt och ryktbart över hela världen. Därför ska jag redan nu börja med planeringen."David gjorde omfattande förberedelser före sin död.</v>
<v n="6">Han kallade till sig sin son Salomo och befallde honom att bygga ett tempel åt Herren, Israels Gud.</v>
<v n="7">"Jag ville bygga det själv", förklarade David för honom,</v>
<v n="8">"men Herren sa att jag inte skulle göra det. 'Du har dödat för många i dina stora krig', menade han. 'Du har utgjutit så mycket blod inför mig, så du ska inte bygga mitt tempel.</v>
<v n="9">Men jag ska ge dig en son', lovade han, 'och han ska vara en fridens man, för jag ska låta honom få leva i fred med sina fiender i de kringliggande länderna. Hans namn ska vara Salomo, och jag ska ge Israel frid och ro under hans regering.</v>
<v n="10">Han ska bygga mitt tempel, han ska vara som min egen son, och jag ska vara hans far och jag ska låta hans söner och efterkommande regera för alltid i Israel.'</v>
<v n="11">Min son, Herren ska vara med dig, och han kommer att göra dig framgångsrik i allt, när du bygger Herrens tempel så som han har sagt.</v>
<v n="12">Herren ska ge dig klokhet och förstånd, så att du kan följa hans befallningar som kung i Israel.</v>
<v n="13">Om du noga följer alla de regler och förordningar som han gav Israel genom Mose, ska du ha framgång. Var frimodig och stark och frukta inte!</v>
<v n="14">Genom hårt arbete har jag samlat 100.000 talenter guld (cirka 35 ton) och en miljon talenter silver (cirka 350 ton), så mycket järn och koppar att jag inte kunnat väga det och dessutom trävirke och sten. Det är åtminstone tillräckligt för att du ska kunna påbörja arbetet.</v>
<v n="15">Det finns gott om stenhuggare, snickare och hantverkare av alla slag,</v>
<v n="16">skickliga silver- och guldsmeder och yrkesmän som kan arbeta med koppar och järn. Sätt nu igång arbetet, och Herren ska vara med dig!"</v>
<v n="17">Sedan gav David alla Israels ledare order om att bistå Salomo i arbetet.</v>
<v n="18">"Herren, er Gud, är med er", förklarade han. "Han har låtit er få fred med grannfolken, för jag har besegrat dem i Herrens namn, och de har blivit honom och hans folk underdåniga.</v>
<v n="19">Sök nu Herren av hela ert hjärta och med hela er själ. Börja med att bygga Herrens hus, så kan ni snart föra in arken och allt det övriga i Herrens tempel!"</v>
</c>
<c n="23">
<v n="1">När David blev gammal avstod han tronen till förmån för Salomo.</v>
<v n="2">Han sammankallade alla ledare, präster och leviter i Israel till kröningsceremonin.</v>
<v n="3">Samtidigt företogs en räkning av männen i Levis stam, och man kom fram till att det fanns 38.000 som var trettio år och äldre.</v>
<v n="4" t="5">"Av dem ska 24.000 övervaka arbetet vid templet", sa David, "och 6.000 ska vara tjänstemän och domare. Det ska finnas 4.000 dörrvaktare, och 4.000 ska lovsjunga Herren med de instrument som jag låtit tillverka."</v>
<v n="6">Sedan delade David upp dem i tre huvudavdelningar efter Levis söner Gerson, Kehat och Merari.</v>
<v n="7">Gersons underavdelningar fick namn efter hans söner Laedan och Simei.</v>
<v n="8" t="9">Dessa underavdelningar delades sedan upp i ytterligare sex grupper, som dels fick namn efter Laedans söner Jehiel, ledaren, Setam och Joel, och dels efter Simeis söner Selomot, Hasiel och Haran.</v>
<v n="10" t="11">Simeis familjer fick namn efter hans fyra andra söner. Av dem var Jahat den mest framstående, Sina kom därnäst, och Jeus och Beria räknades som en enda familj, eftersom ingen av dem hade särskilt många söner.</v>
<v n="12">Kehats avdelning var uppdelad i fyra grupper, som fick namn efter hans söner Amram, Jishar, Hebron och Ussiel.</v>
<v n="13">Amram var stamfar till Aron och Mose. Aron och hans söner avskildes för uppgiften att helga folkets offer inför Herren. Aron och hans söner tjänade Herren i varje generation och välsignade folket i Herrens namn.</v>
<v n="14" t="15">Gudsmannen Mose och hans söner Gersom och Elieser räknades till Levis stam.</v>
<v n="16">Gersoms söner hade Sebuel som ledare,</v>
<v n="17">Elieser hade bara en son, Rehabja, men denne hade många barn.</v>
<v n="18">Selomit var ledare för Jishars söner.</v>
<v n="19">Jeria var ledare för Hebrons söner. Amarja var den som kom därnäst, och sedan följde Jahasiel och Jekameam.</v>
<v n="20">Ussiels söner leddes av Mika, som följdes av Jissia.</v>
<v n="21">Meraris söner hette Maheli och Musi. Mahelis söner hette Eleasar och Kis.</v>
<v n="22">Eleasar dog utan att ha fått några söner, och hans döttrar gifte sig med sina kusiner, Kis söner.</v>
<v n="23">Musis söner hette Maheli, Eder och Jerimot.</v>
<v n="24">I folkräkningen blev alla män i Levis stam, som var tjugo år gamla eller äldre, registrerade med namn och räknade, och de blev avdelade till att göra tjänst i templet.</v>
<v n="25">David hade sagt: "Herren, Israels Gud, har låtit oss få fred, och han kommer alltid att bo i Jerusalem.</v>
<v n="26">Nu behöver inte längre leviterna bära tabernaklet och dess tillbehör från plats till plats."</v>
<v n="27">Enligt Davids slutgiltiga anvisningar skulle alla räknas som var minst 20 år gamla.</v>
<v n="28">Leviternas uppgift var att assistera prästerna, Arons ättlingar. De skötte om förgårdarna och kamrarna, reningen av alla heliga föremål och uträttade en mängd sysslor i Guds hus.</v>
<v n="29">De skaffade fram skådebröden, mjölet till spisoffren och det osyrade brödet och svarade för bakning och tillredning. De kontrollerade också alla vikter och mått.</v>
<v n="30">Varje morgon och kväll stod de inför Herren och sjöng lovsång till hans ära.</v>
<v n="31">De assisterade vid de speciella brännoffren, sabbatsoffren, nymånadsfirandet och alla andra högtider. Deras uppgift var att tjäna inför Herren enligt det schema och de regler som fanns föreskrivna.</v>
<v n="32">Leviterna skötte på detta sätt sina uppgifter, först i tabernaklet och sedan i templet och hjälpte prästerna, Arons ättlingar med vad de behövde.</v>
</c>
<c n="24">
<v n="1" t="2">Prästerna, Arons ättlingar, delades in i två avdelningar som fick namn efter Arons söner Eleasar och Itamar.Nadab och Abihu var också söner till Aron, men de dog före sin far och efterlämnade inte några barn, så det var Eleasar och Itamar som tjänstgjorde i den generationen.</v>
<v n="3">David rådgjorde med Sadok, som representerade Eleasars släkt, och med Ahimelek, som representerade Itamars släkt. Därefter indelade han Arons ättlingar i flera olika grupper, som skulle tjänstgöra vid olika tider.</v>
<v n="4">Eleasars ättlingar delades upp i sexton grupper och Itamars i åtta. Det fanns nämligen fler ledare bland Eleasars ättlingar.</v>
<v n="5">Alla uppdrag avgjordes genom lottdragning. Det fanns nämligen dugliga och framstående män i varje avdelning.</v>
<v n="6">Leviten Semaja, Netanels son, tjänstgjorde som sekreterare och skrev ner namn och vars och ens uppdrag i närvaro av kungen, prästen Sadok, Ahimelek, Ebjatars son, och ledare för präster och leviter. Lotterna drogs varannan gång för Eleasars avdelning och varannan för Itamars avdelning:</v>
<v n="7" t="18">Den första lotten föll på Jojaribs grupp,den andra på Jedajas grupp,den tredje på Harims grupp,den fjärde på Seorims grupp,den femte på Malkias grupp,den sjätte på Mijamins grupp,den sjunde på Hackos' grupp,den åttonde på Abias grupp,den nionde på Jesuas grupp,den tionde på Sekanjas grupp,den elfte på Eljasibs grupp,den tolfte på Jakims grupp,den trettonde på Huppas grupp,den fjortonde på Jesebabs grupp,den femtonde på Bilgas grupp,den sextonde på Immers grupp,den sjuttonde på Hesirs grupp,den artonde på Happisses' grupp,den nittonde på Petajas grupp,den tjugonde på Hesekiels grupp,den tjugoförsta på Jakins grupp,den tjugoandra på Gamuls grupp,den tjugotredje på Delajas grupp ochden tjugofjärde på Maasjas grupp.</v>
<v n="19">Varje grupp utförde de tjänster i templet som ursprungligen blivit bestämda av Gud och delgetts leviterna genom deras förfader Aron.</v>
<v n="20">Andra ättlingar till Levi var:Subael, ättling till Amram och Jedeja, ättling till Subael.</v>
<v n="21">Av Rehabjas ättlingar var Jissia den förste,</v>
<v n="22">Selomot, ättling till Jishar och Selomots ättling Jahat,</v>
<v n="23">Hebrons ättlingar Jeria, följd av Amarja, Jahasiel och Jekameam.</v>
<v n="24" t="25">Mika, ättling till Ussiel, och Mikas ättling Samur, Mikas bror Jissia och dennes son Sakarja.</v>
<v n="26" t="27">Meraris ättlingar Maheli och Musi. Jaasias söner Beno, Soham, Sackur och Ibri.</v>
<v n="28">Mahelis ättling Eleasar, som saknade söner.</v>
<v n="29">Kis son Jerameel.</v>
<v n="30">Musis söner Maheli, Eder och Jerimot.Alla dessa var ättlingar till Levi.</v>
<v n="31">Precis som Arons ättlingar fick de genom lottdragning sina bestämda uppgifter utan hänsyn till rang eller värdighet. Detta skedde i närvaro av kung David, Sadok, Ahimelek samt ledarna bland prästerna och leviterna.</v>
</c>
<c n="25">
<v n="1">David och hans befälhavare i armén utsåg män från Asafs, Hemans och Jedutuns familjer till profetisk tjänst med musik på harpa, lyra och cymbal.Detta är förteckningen över dem och deras funktioner:</v>
<v n="2">Asaf, profet och musiker, tjänstgjorde direkt under kungen tillsammans med sönerna Sackur, Josef, Netanja och Asarela.</v>
<v n="3">Jedutun, profet och harpist, betjänade med tacksägelse och lovsång till Herren med sina sex söner Gedalja, Seri, Jesaja, Simei, Hasabja och Mattitja.</v>
<v n="4" t="5">Heman, kungens siare, hade fått ett löfte av Gud om upphöjelse. Därför fick han fjorton söner och tre döttrar. Sönerna tjänstgjorde under honom och hette Buckia, Mattanja, Ussiel, Sebuel, Jerimot, Hananja, Hanani, Eliata, Giddalti, Romamti-Eser, Josbekasa, Malloti, Hotir och Mahasiot.</v>
<v n="6" t="7">Alla dessa män stod under sina fäders ledning när de utförde sin tjänst i tabernaklet med spel på cymbal, lyra och harpa.Asaf, Jedutun och Heman stod direkt under kungens ledning. De och deras familjer, tillsammans 288 personer, var alla begåvade musiker och utbildade för sin uppgift att sjunga lovsång till Herren.</v>
<v n="8">Gammal eller ung, lärare eller elev, alla drog de lott om sin plats i tjänstgöringen utan hänsyn till ålder eller rang. Varje grupp utgjordes av tolv personer:</v>
<v n="9" t="31">Den första lotten som gällde Asafs familj föll på Josef och hans söners släkt,den andra på Gedalja och hans söner och släktingar,den tredje på Sackur och hans söner och släktingar,den fjärde på Jisri och hans söner och släktingar,den femte på Netanja och hans söner och släktingar,den sjätte på Buckia och hans söner och släktingar,den sjunde på Jesarela och hans söner och släktingar,den åttonde på Jesaja och hans söner och släktingar,den nionde på Mattanja och hans söner och släktingar,den tionde på Simei och hans söner och släktingar,den elfte på Asarel och hans söner och släktingar,den tolfte på Hasabja och hans söner och släktingar,den trettonde på Subael och hans söner och släktingar,den fjortonde på Mattitja och hans söner och släktingar,den femtonde på Jerimot och hans söner och släktingar,den sextonde på Hananja och hans söner och släktingar,den sjuttonde på Josbekasa och hans söner och släktingar,den artonde på Hanani och hans söner och släktingar,den nittonde på Malloti och hans söner och släktingar,den tjugonde på Eliata och hans söner och släktingar,den tjugoförsta på Hotir och hans söner och släktingar,den tjugoandra på Giddalti och hans söner och släktingar,den tjugotredje på Mahasiot och hans söner och släktingar,och den tjugofjärde på Romamti-Eser och hans söner och släktingar.</v>
</c>
<c n="26">
<v n="1">Templets dörrvaktare delades upp i avdelningar. Meselemja från koraiternas släkt var son till Kore som var en av Asafs söner.</v>
<v n="2" t="3">Meselemjas söner var:Sakarja, den äldste, följd av Jediael, Sebadja, Jatniel, Elam, Johanan och Eljoenai.</v>
<v n="4" t="5">Obed-Edoms söner utsågs också till dörrvaktare vid templet:Semaja, den äldste, följd av Josabad, Joa, Sakar, Netanel, Ammiel, Isaskar och Peulletai. (Gud hade välsignat Obed-Edom med många söner.)</v>
<v n="6" t="7">Obed-Edoms son Semajas söner var alla framstående män och hade högt anseende i sin släkt:Otni, Refael, Obed och Elsabad. Hans släktingar Elihu och Semakja var också dugliga män.</v>
<v n="8">Alla dessa söner och sonsöner till Obed-Edom, tillsammans sextiotvå, var framstående män och särskilt lämpade för sina uppgifter.</v>
<v n="9">Meselemjas söner och ättlingar, tillsammans arton personer, var också framstående ledare.</v>
<v n="10">Merariten Hosas söner utsågs också till dörrvaktare:Simri var den förste. Trots att han inte var den äldste hade hans far satt honom först.</v>
<v n="11">Hosas andra söner hette Hilkia, Tebalja och Sakarja. Hosas grupp utgjordes av tretton personer.</v>
<v n="12">Avdelningarna för dörrvaktarna i templet fick namn efter sina ledare, och precis som de andra leviterna hade de i uppgift att tjänstgöra i templet.</v>
<v n="13">De blev tilldelade vakttjänst vid de olika portarna genom lottdragning, utan hänsyn till familjernas rangordning i övrigt.</v>
<v n="14" t="15">Ansvaret för den östra porten föll på Selemja och hans grupp. Den norra porten tilldelades hans son Sakarja, en vis rådgivare. För den södra porten ansvarade Obed-Edom, och hans söner fick ansvaret för förrådsrummen.</v>
<v n="16">För den västra porten och Salleketporten vid övre vägen fick Suppim och Hosa ansvaret.Templet var bevakat på alla sidor.</v>
<v n="17">Sex vakter utsågs dagligen för den östra sidan, fyra för den norra, fyra för den södra och två vid förråden.</v>
<v n="18">Förgården i väster bevakades av fyra vakter på vägen och två på själva gården.</v>
<v n="19">Detta var tempelvakternas indelning, och de kom från Koras och Meraris släkter.</v>
<v n="20" t="22">Andra leviter ansvarade för templets skattkammare. De var från Laedans familj av Gersons släkt, Jehiel och hans söner Setam och Joel.</v>
<v n="23" t="24">Sebuel, son till Gersom och sonson till Mose, var chefsvakt för skattkammaren. Ättlingar till Amram, Jishar, Hebron och Ussiel tjänstgjorde också i skattkammaren.</v>
<v n="25">Sebuels ättlingar i rakt nedstigande led från Elieser var Rehabja, Jesaja, Joram, Sikri och Selomot.</v>
<v n="26">Selomot och hans bröder utsågs till att ha ansvar för det krigsbyte som gavs till Herren av kung David och av officerare av olika rang som var huvudmän i sina familjer.</v>
<v n="27">En del av krigsbytet gavs till templets underhåll.</v>
<v n="28">Selomot och hans bröder var också ansvariga för allt det som frambars till Herren av profeten Samuel, av Saul, Kis son, av Abner, Ners son, av Joab, Serujas son, och för många andra överlåtna skatter.</v>
<v n="29">Jishariten Kenanja och hans söner tilldelades uppgifter utanför templet som tjänstemän och domare.</v>
<v n="30">Bland hebroniterna utsågs Hasabja och 1.700 av hans släktingar från Hebron, alla framstående män, att förvalta Israels område på västra sidan av Jordan. De stod till kungens förfogande.</v>
<v n="31" t="32">Enligt hebroniternas släktregister var Jeria deras ledare. I Davids fyrtionde och sista regeringsår gjordes en genomgång av registren, och man fann åtskilliga män som var väl lämpade för olika uppgifter i Jaeser i Gilead. Jeria hade 2.700 släktingar som kunde sättas i tjänst, och de blev kungens tillsyningsmän bland Rubens och Gads stammar och den ena halvan av Manasses stam.</v>
</c>
<c n="27">
<v n="1">Israels armé var indelad i tolv divisioner med vardera 24.000 man. Dessa enheter kallades in till aktiv tjänst en månad varje år. Här följer en förteckning över enheterna och deras befälhavare och högre officerare:</v>
<v n="2" t="3">Befälhavare över första divisionen var Jasobeam. Den var i tjänst den första månaden varje år.</v>
<v n="4">Befälhavare över andra divisionen var ahoaiten Dodai. Den var i tjänst den andra månaden. Dodais ställföreträdare hette Miklot.</v>
<v n="5" t="6">Befälhavare över tredje divisionen var Benaja. Den var i tjänst den tredje månaden. Benaja var son till översteprästen Jojada och ledare bland "De trettio". Hans son Ammisabad assisterade vid hans sida.</v>
<v n="7">Befälhavare över fjärde divisionen var Asael, Joabs bror, som senare ersattes av sin son Sebadja. Den var i tjänst den fjärde månaden.</v>
<v n="8">Befälhavare över femte divisionen var jisraiten Samhut. Den var i tjänst den femte månaden.</v>
<v n="9">Befälhavare över sjätte divisionen var tekoaiten Ira, Ickes' son. Den var i tjänst den sjätte månaden.</v>
<v n="10">Befälhavare över sjunde divisionen var peloniten Heles från Efraims stam. Den var i tjänst den sjunde månaden.</v>
<v n="11">Befälhavare över åttonde divisionen var husatiten Sibbekai, som hörde till seraiterna. Den var i tjänst den åttonde månaden.</v>
<v n="12">Befälhavare över nionde divisionen var Abieser från Anatot i Benjamins stam. Den var i tjänst den nionde månaden.</v>
<v n="13">Befälhavare över tionde divisionen var netofatiten Maherai, som tillhörde seraiterna. Den var i tjänst den tionde månaden.</v>
<v n="14">Befälhavare över elfte divisionen var Benaja från Pirgaton i Efraim. Den var i tjänst under den elfte månaden.</v>
<v n="15">Befälhavare över tolfte divisionen var netofatiten Heldai som hörde till Otniels släkt. Den var i tjänst under den tolfte månaden.</v>
<v n="16" t="22">Var och en av stammarna i Israel hade sin stamledare:Elieser, Sikris son, för Rubens stam,Sefatja, Maakas son, för Simeons stam,Hasabja, Kemuels son, för Levis stam, och Sadok bland Arons ättlingar,Elihu, en av kung Davids bröder, för Judas stam,Omri, Mikaels son, för Isaskars stam,Jismaja, Obadjas son, för Sebulons stam,Jerimot, Asriels son, för Naftalis stam,Hosea, Asasjas son, för Efraims stam,Joel, Pedajas son, för ena hälften av Manasses stam,Jiddo, Sakarjas son, för andra hälften av Manasses stam, den som var i Gilead,Jaasiel, Abners son, för Benjamins stam,Asarel, Jerohams son, för Dans stam.</v>
<v n="23">När David företog folkräkningen tog han inte med dem som var tjugo år eller yngre, för Herren hade lovat att Israel skulle bli lika många och oräkneliga som himlens stjärnor.</v>
<v n="24">Joab påbörjade folkräkningen men avslutade den aldrig, för Guds vrede kom över Israel, och slutsumman blev aldrig införd i kung Davids krönika.</v>
<v n="25">Asmavet, Adiels son, hade ansvaret för de kungliga förråden.Jonatan, Ussias son, ansvarade för förråden i distriktens städer, byar och vakttorn.</v>
<v n="26">Esri, Kelubs son, hade ansvaret för alla som arbetade på kungens jordbruk.</v>
<v n="27">Simei från Ramat hade ansvaret för kungens vingårdar.Sabdi ansvarade för tillverkningen och lagringen av vin.</v>
<v n="28">Baal-Hanan från Gadera hade ansvaret för kungens olivplanteringar och för mullbärsfikonträden på låglandet i väster.Joas var ansvarig för förråden av olivolja.</v>
<v n="29">Sitrai från Saron var ansvarig för boskapen som betade på Sarons slätter.Safat, Adlais son, ansvarade för den boskap som fanns i dalarna.</v>
<v n="30">Obil, ismaeliten, var ansvarig för kamelerna.Jedeja från Meronot var ansvarig för åsnorna.</v>
<v n="31">Jasi var ansvarig för fåren.Dessa män var kung Davids uppsyningsmän.</v>
<v n="32">Davids farbror, Jonatan, en vis och lärd man, var rådgivare till kungen. Jehiel, Hakmonis son, var ansvarig för utbildningen av kungens söner.</v>
<v n="33">Ahitofel var också rådgivare till kungen. Arkiten Husai var kungens personlige vän.</v>
<v n="34">Ahitofel efterträddes av Jojada, Benajas son, och av Ebjatar.Joab var överbefälhavare för Israels armé.</v>
</c>
<c n="28">
<v n="1">David kallade nu samman alla sina tjänstemän till Jerusalem. Det var ledarna över Israels stammar, befälhavarna över de tolv armédivisionerna, de högre officerarna, uppsyningsmännen över kungens egendom och boskap och tjänstemän i palatset och andra inflytelserika personer.</v>
<v n="2">David reste sig och talade till dem:"Mina bröder och mitt folk! Det har varit min önskan att bygga ett tempel, där förbundsarken kunde stå, en plats för vår Gud att bo på. Jag har gjort omfattande planer,</v>
<v n="3">men Gud har sagt: 'Du ska inte bygga templet, för du är en krigare och har utgjutit mycket blod.'</v>
<v n="4">Ändå har Herren, Israels Gud, valt mig bland alla mina bröder. Han valde en gång Juda som ledare för sina bröder. I Judas stam har han valt min familj och i den mig själv till kung över Israel.</v>
<v n="5">Bland mina söner, och Herren har gett mig många barn, har han utvalt Salomo att efterträda mig på Israels tron.</v>
<v n="6">Gud sa: 'Din son Salomo ska bygga mitt tempel, för jag har utvalt honom till min son, och jag ska vara hans far.</v>
<v n="7">Om han alltid följer mina bud och föreskrifter, som han gjort hittills, ska hans kungadöme bestå för alltid.'"</v>
<v n="8">Sedan vände David sig till Salomo och sa:"Här inför ledarna för Guds folk Israel och inför Gud själv, uppmanar jag dig att utforska alla Herrens bud, så att du kan fullgöra din uppgift för detta land och sedan överlämna det till dina efterkommande för evig tid.</v>
<v n="9">Salomo, min son, lär känna din fars Gud! Tillbe och tjäna honom helhjärtat och villigt, för Herren känner ditt innersta och förstår varje motiv. Om du söker honom ska du finna honom, men om du överger honom ska han förkasta dig för alltid.</v>
<v n="10">Tänk på att Herren har utsett dig till att bygga hans heliga tempel. Var frimodig och stark, och gör som han säger!"</v>
<v n="11">David gav sedan Salomo ritningen till templet och dess omgivningar, förrådshusen, de övre salarna, de inre rummen och rummet där arken skulle stå.</v>
<v n="12">Han delgav också Salomo sina planer beträffande förgårdarna och rummen runt omkring, som var avsedda som förråd och som förvaringsplatser för de dyrbara gåvor som man hade helgat åt Herren. Den helige Ande hade ingett David alla dessa planer.</v>
<v n="13">David gav också instruktioner om fördelningen av prästernas och leviternas tjänst och om alla tillbehörens användning.</v>
<v n="14">David bestämde även mängden av guld och silver för tillverkningen av alla föremål,</v>
<v n="15">guldet till ljusstakarna och lamporna av guld och silvret till de övriga ljusstakarna och lamporna,</v>
<v n="16">guldet till bordet där skådebröden skulle ligga och silvret till silverborden,</v>
<v n="17">guldet till de tänger som skulle användas vid offren och guldet till kannor, skålar och bägare,</v>
<v n="18">slutligen guldet till rökelsealtaret och silvret till tillbehören av silver. Han gav honom en ritning för vagnen och keruberna av guld som med sina vingar övertäckte Guds förbundsark.</v>
<v n="19">"Allt detta", sa David, "har jag nedtecknat under Herrens direkta ledning, och han har låtit mig förstå varje detalj.</v>
<v n="20">Var nu stark och frimodig, och sätt i gång med arbetet! Låt dig inte avskräckas, för Herren, min Gud, är med dig, och han kommer inte att överge dig. Han ska se till att allt blir gjort på rätt sätt.</v>
<v n="21">De olika grupperna av präster och leviter är beredda att sätta i gång, och många andra med olika begåvningar kommer att ställa upp frivilligt. Hela landet och varje ledare står nu under ditt befäl."</v>
</c>
<c n="29">
<v n="1">Sedan vände sig kung David till hela församlingen och sa:"Min son Salomo, som Gud har utsett till att bli näste kung i Israel, är fortfarande ung och oerfaren, och uppgiften som ligger framför honom är oerhörd. Templet han ska bygga är ju inte en byggnad för människor utan för Herren själv!</v>
<v n="2">Jag har använt allt som står till mitt förfogande för att förbereda byggnationen och samlat guld, silver, koppar, järn och trä och onyx, andra dyrbara stenar, juveler och marmor i stor mängd.</v>
<v n="3">Eftersom jag älskar Guds hus, ger jag också hela min privata förmögenhet till hjälp vid tempelbyggandet. Detta ger jag som tillägg till allt det jag redan samlat.</v>
<v n="4" t="5">Mitt eget bidrag består av tre tusen talenter guld från Ofir (cirka 110 ton) och sju tusen talenter silver (cirka 260 ton). Det ska användas till det som ska tillverkas av guld och silver och till den konstnärliga utsmyckningen. Vem vill följa mitt exempel? Vem vill överlåta sig och sina ägodelar till Herren?"</v>
<v n="6" t="7">Då kom huvudmännen för släkterna och stammarna, arméofficerarna och andra ledare med 5.000 talenter guld (cirka 190 ton) och 85 kilo persiska guldmynt, 10.000 talenter silver (cirka 375 ton), dessutom 18.000 talenter koppar (cirka 675 ton) och 100.000 talenter järn (cirka 3.750 ton).</v>
<v n="8">De gav också en mängd juveler, vilka överlämnades i gersoniten Jehiels vård.</v>
<v n="9">Allt folket gladdes över sina ledares generositet, och David själv var oerhört glad och tacksam.</v>
<v n="10">Medan David fortfarande stod kvar inför hela församlingen, började han prisa och tacka Herren:"Herre, vår far Israels Gud, du ska prisas i all evighet!</v>
<v n="11">Din är all makt och ära och härlighet. Allt i himmel och på jord tillhör dig, Herre.Detta är ditt kungadöme. Vi tillber dig, som har allt under kontroll.</v>
<v n="12">Rikedom och ära kommer från dig, och du är den som råder över allt.Du har all styrka och all makt i din hand, och det är du som ger makt och upphöjelse.</v>
<v n="13">Vi tackar dig, vår Gud, och prisar ditt härliga namn.</v>
<v n="14">Vem är jag och vad är mitt folk, att vi skulle kunna ge dig allt detta?Allt vad vi har kommer ju från dig, och vi har bara gett det som redan var ditt!</v>
<v n="15">För vi är här bara några korta ögonblick, främlingar i ett land, precis som våra förfäder.Våra dagar på jorden är som en skugga, och de försvinner utan att lämna spår.</v>
<v n="16">Herre, vår Gud, allt det vi har samlat för att kunna bygga ett tempel till ditt heliga namn, det kommer från dig! Det tillhör dig alltsammans!</v>
<v n="17">Jag vet, min Gud, att du prövar människorna för att se om de är goda, och du har behag till människor som gör det rätta. Jag har gjort allt det här med ärliga och uppriktiga avsikter, och jag har sett hur folket villigt och med glädje har kommit med sina gåvor.</v>
<v n="18">Herre, våra förfäders Gud, Abrahams, Isaks och Jakobs Gud, låt denna längtan att tjäna och lyda dig få vara kvar hos dem för all framtid!</v>
<v n="19">Gör min son Salomo fullständigt överlåten till dig, och hjälp honom att bygga ditt tempel, det som jag har förberett!"</v>
<v n="20">Sedan sa David till allt folket: "Prisa Herren, er Gud!" Då prisade alla Herren och föll ner på marken inför Herren och inför kung David.</v>
<v n="21">Nästa dag bar man fram 1.000 unga tjurar, 1.000 bockar och 1.000 lamm som brännoffer till Herren. Man bar också fram drickoffer och många andra offer för hela Israel.</v>
<v n="22">Man åt och drack inför Herrens ansikte, och gädjen var stor bland folket.Sedan bekräftade man ännu en gång Salomo som kung Davids efterträdare. Man smorde honom till landets kung och Sadok till präst för folket.</v>
<v n="23">Salomo övertog tronen efter sin far David, och han hade stor framgång. Hela Israel lydde honom,</v>
<v n="24">och alla ledare och officerare och alla hans bröder försäkrade honom sin trohet.</v>
<v n="25">Herren upphöjde Salomo i kunglig ära och glans över Israel på ett sätt som man inte upplevt tidigare.</v>
<v n="26" t="27">David var kung i Israel i fyrtio år. Under sju av dessa år regerade han i Hebron, och trettiotre år regerade han i Jerusalem.</v>
<v n="28">Han blev mycket gammal och dog rik och högt ärad, och han efterträddes alltså av Salomo.</v>
<v n="29">Händelser under Davids regering finns upptecknade i profeten Samuels böcker och i profeterna Natans och Gads krönikor.</v>
<v n="30">Där berättas om hans regering, hans stora makt och om allt som hände honom och Israel och de omkringliggande länderna under hans tid.</v>
</c>
</b>
<b n="Krönikeboken">
<c n="1">
<v n="1">Kung Davids son Salomo hade nu etablerat sig som suverän härskare över Israel, och Herren, hans Gud, hade gjort honom mycket mäktig.</v>
<v n="2" t="3">Han kallade samman alla officerare i armén, alla domare och alla andra ledare. De gick till det gamla tabernaklet, det tält som Mose hade gjort i öknen, och som nu fanns uppe på höjden i Gibeon.</v>
<v n="4">Det fanns ett senare iordningställt tält i Jerusalem, som kung David låtit bygga åt Guds ark när han flyttade den från Kirjat-Jearim.</v>
<v n="5" t="6">Men kopparaltaret, som var gjort av Besalel, Uris son och Hurs sonson, stod fortfarande framför det gamla tabernaklet. Nu samlades Salomo och alla de inbjudna framför altaret, och där offrade han 1.000 brännoffer till Herren.</v>
<v n="7">Den natten uppenbarade sig Gud för Salomo och sa: "Be mig om vad du vill, så ska du få det!"</v>
<v n="8">Salomo svarade: "Gud, du har varit så god och barmhärtig mot min far David, och nu har du gett mig riket.</v>
<v n="9">Du har redan infriat ditt löfte till min far David och har gjort mig till kung över ett folk som består av lika många människor som jorden är full av gruskorn!</v>
<v n="10">Men ge mig nu vishet och kunskap, så att jag kan regera över dem på rätt sätt, för vem kan av sig själv styra en så stor nation som denna?"</v>
<v n="11">Gud svarade: "Därför att din största önskan är att hjälpa mitt folk, och därför att du inte har bett om personlig rikedom och ära eller ett långt liv, och inte heller bett mig om att förbanna dina fiender, utan om vishet och kunskap för att rätt kunna leda mitt folk -</v>
<v n="12">ja, därför ska jag ge dig den vishet och kunskap som du har bett om. Men jag ska också ge dig mer rikedom och ära än någon kung någonsin haft före dig! Och det kommer aldrig mer att finnas en mäktigare kung i hela världen!"</v>
<v n="13">Sedan lämnade Salomo Herrens tält, gick tillbaka ner från höjden och återvände till Jerusalem för att regera över Israel.</v>
<v n="14">Han byggde upp ett stort försvar med 1.400 vagnar och 12.000 ridhästar och förlade styrkorna dels i de städer där vagnarna fanns uppställda, dels i Jerusalem, nära kungen själv.</v>
<v n="15">Under Salomos regering var silver och guld lika vanligt i Jerusalem som sten. Dyrbart cederträ användes som om det var billigt mullbärsfikonträ.</v>
<v n="16">Salomos hästar köptes i Egypten.</v>
<v n="17">Därifrån kunde man få en vagn för 600 siklar silver och en häst för 150 siklar. Många av dessa såldes sedan vidare till kungarna i Aram och till hetiternas kungar.</v>
</c>
<c n="2">
<v n="1">Salomo ansåg nu att tiden var mogen att bygga ett tempel åt Herren och ett palats åt sig själv.</v>
<v n="2">Till detta arbete beordrade han 70.000 bärare, 80.000 stenhuggare och 3.600 förmän.</v>
<v n="3">Salomo skickade en ambassadör till kung Hiram i Tyrus och begärde skeppslaster av cederträ, sådana som Hiram hade försett David med när denne byggde sitt palats.</v>
<v n="4">"Jag tänker bygga ett tempel åt Herren, min Gud", förklarade Salomo för Hiram. "Det kommer att bli en plats där jag kan tända välluktande rökelse inför Gud, och där jag kan placera de helgade bröden och bära fram brännoffer varje morgon och kväll, på sabbaterna och vid nymånadsfesten och alla andra högtider som är föreskrivna av Herren, vår Gud. För Gud vill att Israel alltid ska fira dessa speciella högtider.</v>
<v n="5">Det kommer att bli ett underbart tempel, för han är en stor Gud, större än alla andra.</v>
<v n="6">Men vem kan bygga ett hus värdigt honom, när inte ens himlarna kan rymma honom! Och vem är då jag, som tillåts bygga ett tempel åt Gud? Men det kommer att bli en plats där man offrar och tillber.</v>
<v n="7">Skicka mig därför en kunnig yrkesman som kan arbeta i guld, silver, koppar och järn. Han ska också kunna väva och färga garn i purpurrött, scharlakansrött och mörkblått garn och kunna snida och gravera. Han ska arbeta tillsammans med de yrkesmän som finns i Juda och Jerusalem och som min far utsåg.</v>
<v n="8">Sänd mig också cederträ, cypressträ och algumträ från Libanons skogar, för dina män är utan tvivel de skickligaste timmermännen. Jag ska skicka mina män att hjälpa dem.</v>
<v n="9">Det kommer att behövas mycket timmer, för templet ska bli stort och vackert.</v>
<v n="10">Beträffande ersättningen så kommer jag att betala dina män 20.000 säckar tröskat vete, 20.000 säckar korn, 20.000 fat vin och 20.000 fat olivolja."</v>
<v n="11">Kung Hiram svarade kung Salomo: "Det är för att Herren älskar sitt folk som han har gjort dig till dess kung!</v>
<v n="12">Välsignad vare Herren, Israels Gud, som skapade himmel och jord och som har gett David en sådan vis, klok och förståndig son att bygga Guds tempel och ett kungligt palats.</v>
<v n="13">Jag ska sända dig Huram-Abiv, en skicklig yrkesman.</v>
<v n="14">Han är son till en judisk kvinna från Dan i Israel och en man från Tyrus. Han är en skicklig guld- och silversmed, han kan göra underbara arbeten i koppar och järn och känner till allt om stenhuggeri, snickeri och väveri. Han är också expert på att färga purpurrött, mörkblått och scharlakansrött garn. Dessutom är han en skicklig gravör och kan avbilda vilket mönster du än ger honom. Han kommer att arbeta tillsammans med dina yrkesmän och dem som utsågs av min herre David, din far.</v>
<v n="15">Sänd hit vetet, kornet, olivoljan och vinet du nämnde,</v>
<v n="16">så ska vi på Libanons berg börja hugga det timmer du behöver och föra det på flottar över havet till Joppe. Därifrån kan du sedan frakta det landvägen upp till Jerusalem."</v>
<v n="17">Salomo företog en folkräkning efter den som hans far David hade gjort och kom fram till att det fanns 153.600 personer i landet som inte tillhörde Israels folk.</v>
<v n="18">Han utsåg 70.000 av dessa till bärare, 80.000 till stenhuggare och 3.600 till förmän.</v>
</c>
<c n="3">
<v n="1">Så började tempelbygget. Det var förlagt till toppen av Moria berg i Jerusalem, där Herren visat sig för Salomos far, kung David, och där jebusiten Ornans tröskplats hade legat. David hade utsett denna plats för templet.</v>
<v n="2">Byggnadsarbetet startade den andra dagen i andra månaden under kung Salomos fjärde regeringsår.</v>
<v n="3">Grunden var tjugosju meter lång och nio meter bred.</v>
<v n="4">Portalen vid ingången var lika bred som själva templet och fyrtiofyra meter hög.</v>
<v n="5">På insidan var templet belagt med guld. Det stora rummet hade panel av cypressträ, som i sin tur var beklädd med guld och prydd med snidade bilder av palmer och kedjor.</v>
<v n="6">För att förhöja skönheten ytterligare var dyrbara stenar infattade i väggarna. Guldet som användes kom från Parvaim.</v>
<v n="7">Alla väggar, bjälkar, dörrar och trösklar i hela templet var beklädda med guld, och på väggarna var änglar snidade.</v>
<v n="8">I templets bakre del låg det heligaste rummet av alla, kallat det allraheligaste. Det var nio meter i fyrkant. Också det var beklätt med finaste guld, till en vikt av 600 talenter (cirka 23 ton).</v>
<v n="9">Varje guldspik vägde 600 gram. De övre rummen var också belagda med guld.</v>
<v n="10">Inne i det allraheligaste lät Salomo ställa två änglaliknande skulpturer, två keruber, belagda med guld.</v>
<v n="11" t="13">De var placerade med sina ansikten mot det yttre rummet och med vingspetsarna mot varandra så att deras vingar övertäckte hela rummet från den ena väggen till den andra.</v>
<v n="14">Framför ingången till det allraheligaste hängde Salomo ett förhänge av blått, purpurrött, scharlakansrött och vitt garn, med ett mönster av keruber.</v>
<v n="15">Därefter lät Salomo tillverka två pelare, femton och en halv meter höga, och varje kapitäl upptill var två och en halv meter högt.</v>
<v n="16">Han göt också kedjor som placerades högst upp på pelarna och 100 granatäpplen fästa vid kedjorna.</v>
<v n="17">Pelarna placerades framför templet, en på den högra sidan som kallades Jakin, och en på den vänstra sidan som kallades Boas.</v>
</c>
<c n="4">
<v n="1">Huram-Abiv gjorde sedan ett kopparaltare som var nio meter långt, nio meter brett och fyra och en halv meter högt.</v>
<v n="2">Han göt en stor rund vattenbehållare, som kallades 'havet' och var fyra och en halv meter i diameter och hälften så hög. Omkretsen blev nästan femton meter.</v>
<v n="3">Runt kanten fanns ett mönster av oxar.</v>
<v n="4">Behållaren vilade på tolv gjutna oxar, som stod med svansarna mot varandra. Tre av dem var vända mot norr, tre mot väster, tre mot söder och tre mot öster.</v>
<v n="5">Behållarens väggar var en handsbredd tjocka, och den var formad så att den liknade en utslagen lilja. Den rymde över 60.000 liter.</v>
<v n="6">Han lät också göra tio vattenfat för rengöring och tvättning av offren, fem på den högra sidan av vattenbehållaren och fem på den vänstra. Prästerna tvättade sig inte i dessa fat utan i den stora behållaren.</v>
<v n="7">Sedan gjorde han enligt föreskrifterna tio ljusstakar av guld, som han placerade i templet, fem på den södra och fem på den norra sidan.</v>
<v n="8">Han gjorde tio bord, fem för den södra och fem för den norra sidan. Han göt 100 skålar av rent guld.</v>
<v n="9">Därefter byggde han prästernas gård och den stora, yttre förgården för allmänheten. Dörrarna till dessa gårdar bekläddes med koppar.</v>
<v n="10">Den stora behållaren placerades i det sydöstra hörnet av templets yttre förgård.</v>
<v n="11">Huram-Abiv gjorde också de krukor för aska, skovlar och skålar, som hörde till offerutrustningen.Slutligen hade han utfört allt det arbete som kung Salomo gett honom i uppdrag att göra:</v>
<v n="12" t="16">De två pelarna,de skålliknande kapitälen eller pelarhuvudena,de två nätdekorationerna på pelarhuvudena,400 granatäpplen, som hängde ner från näten på vardera pelarhuvudet,ställningarna för tvättfaten och själva tvättfaten,den stora vattenbehållaren och de tolv oxarna under den,krukorna för aska, skovlarna och gafflarna.Denne skicklige yrkesman, Huram-Abiv, tillverkade alla dessa föremål åt kung Salomo i polerad koppar.</v>
<v n="17" t="18">Kungen lät gjuta dem i lerformar på Jordanslätten mellan Suckot och Sereda. Stora mängder koppar användes, alltför mycket för att kunna vägas.</v>
<v n="19">Men i templet var det bara guld som användes. Altaret och bordet för de helgade bröden,</v>
<v n="20">ljusstakarna med sina lampskålar,</v>
<v n="21">blomsterdekorationerna, lamptängerna och</v>
<v n="22">ljussaxarna, skålarna, skedarna och fyrfaten var allt gjort av renaste guld. Till och med ingången till templet, själva huvudentrén och dörrarna in till det allraheligaste, var av guld.</v>
</c>
<c n="5">
<v n="1">När tempelbygget slutligen var klart förde Salomo in de gåvor som blivit helgade åt Herren av hans far, kung David, för förvaring i templets skattkammare.</v>
<v n="2">Därefter kallade Salomo samman alla ledare i Israel till Jerusalem, dvs huvudmännen för varje stam och familj, till högtiden då arken skulle föras från tabernaklet i Davids stad, borgen Sion, till dess nya hem i templet.</v>
<v n="3">Denna högtid ägde rum i sjunde månaden.</v>
<v n="4" t="5">När alla ledare hade kommit lyfte leviterna arken och bar den från tabernaklet till sin plats. De tog också med sig alla de heliga tillbehören.</v>
<v n="6">Kung Salomo och alla de andra offrade får och boskap framför arken i en sådan mängd att ingen kunde hålla räkning på dem.</v>
<v n="7" t="8">Prästerna bar in arken i det inre rummet av templet, det allraheligaste, och ställde den under kerubernas vingar, som bredde ut sig över arken och dess bärstänger.</v>
<v n="9">Dessa bärstänger var så långa att deras ändar kunde ses från det yttre rummet, men inte från ytterdörren.Arken finns fortfarande där när det här skrivs.</v>
<v n="10">Ingenting fanns i arken förutom de två stentavlorna, som Mose lade ner i den vid berget Horeb, när Herren hade ingått förbundet med Israels folk efter uttåget ur Egypten.</v>
<v n="11" t="12">Alla präster gick igenom reningsceremonierna och deltog sedan i högtiden, oavsett om de var i tjänst eller ej. Leviterna prisade Herren med stor entusiasm när prästerna kom ut från det allraheligaste. Sångare var Asaf, Heman och Jedutun och deras söner och släktingar. De var klädda i linnemantlar och stod på östra sidan om altaret och spelade på cymbaler, harpor och lyror. 120 präster blåste i trumpeter,</v>
<v n="13" t="14">och tillsammans med kören stämde de upp i lovprisning och tacksägelse till Herren. Sången blandades med ljudet från alla instrument. Så här sjöng man:"Han är så god.Hans kärlek varar i evighet!"I det ögonblicket kom Herrens härlighet som ett bländande moln och fyllde templet, så att prästerna inte kunde fortsätta sin tjänstgöring.</v>
</c>
<c n="6">
<v n="1" t="2">Detta är den bön som Salomo bad vid det tillfället:"Herren har sagt att han ska bo i ett tätt moln, men jag har gjort ett tempel åt dig, Herre, där du kan bo i evighet!"</v>
<v n="3">Sedan vände han sig om till folket som stod där för att välsigna dem och sa:</v>
<v n="4">"Välsignad vare Herren, Israels Gud, som nu har infriat sitt löfte till min far David när han sa:</v>
<v n="5" t="6">'Jag har aldrig, sedan jag förde mitt folk från Egyptens land, valt en stad någonstans i Israel som plats för mitt tempel, där mitt namn ska bli förhärligat. Aldrig tidigare har jag valt en kung åt mitt folk Israel. Men nu har jag valt Jerusalem till min stad och David till min kung.'</v>
<v n="7">Min far David ville bygga detta tempel,</v>
<v n="8">men Herren lät honom inte göra det. Det var bra att han ville det, sa Herren till honom,</v>
<v n="9">men han var inte den som skulle bygga det, utan hans son var utsedd för den uppgiften.</v>
<v n="10">Nu har Herren gjort vad han lovade, för jag har efterträtt min far som kung, och jag har byggt templet åt Herrens, Israels Guds, namn</v>
<v n="11">och ställt dit arken med förbundet mellan Herren och hans folk Israel."</v>
<v n="12" t="13">Medan Salomo talade till folket stod han på en plattform i mitten av förgården, framför Herrens altare. Plattformen var gjord av koppar och var två och en halv meter lång, två och en halv meter bred och en och en halv meter hög. Medan allt folket såg på böjde Salomo knä, sträckte upp sina armar mot himlen och bad denna bön:</v>
<v n="14">"Herre, Israels Gud! Det finns ingen annan Gud som du, vare sig i himlen eller på jorden. Du håller alla dina löften till dem som lyder dig och vill göra din vilja.</v>
<v n="15">Du har hållit ditt löfte till min far David, det har vi tydligt sett i dag.</v>
<v n="16">Herre, Israels Gud, håll nu också det löfte du gav honom när du sa: 'Dina ättlingar ska alltid regera över Israel, om de lyder mina lagar så som du har gjort.'</v>
<v n="17">Ja, Herre, Israels Gud, infria också detta löfte!</v>
<v n="18">Men vill Gud verkligen bo på jorden tillsammans med människor? När inte ens de högsta himlarna kan rymma dig, hur ska då detta tempel som jag har byggt kunna göra det?</v>
<v n="19">Jag ber dig ändå att du ska lyssna till min bön, Herre, min Gud! Hör mig när jag ropar till dig!</v>
<v n="20" t="21">Se med välbehag ner på detta tempel dag och natt, på denna plats, där du har sagt att du ska fästa ditt namn! Måtte du alltid höra och svara på de böner jag kommer att be till dig, när jag står vänd mot denna plats. Lyssna till mina böner och till ditt folk Israels böner, när de ber vända mot ditt tempel! Ja, hör oss från himlen, och när du hör oss, förlåt oss då!</v>
<v n="22">När någon har begått ett brott och han blir ålagd att förklara sig oskyldig framför detta altare,</v>
<v n="23">lyssna då från himlen och straffa honom om han ljuger, men förklara honom i annat fall oskyldig!</v>
<v n="24">Om ditt folk Israel blir besegrat av sina fiender, därför att det har syndat mot dig, och om folket sedan vänder om till dig och kallar sig ditt folk och ber till dig här i detta tempel,</v>
<v n="25">lyssna då till dem från himlen och förlåt dem deras synder och ge dem det land tillbaka som du gav deras förfäder!</v>
<v n="26">När molnen är tillslutna, så att det inte regnar på grund av att vi har syndat, och om vi då ber, vända mot detta tempel, och bekänner dig vara vår Gud och vänder om från våra synder därför att du har straffat oss,</v>
<v n="27">lyssna då till oss från himlen och förlåt ditt folks synder och lär oss vad som är rätt! Sänd sedan regn över det land som du har gett till ditt folk.</v>
<v n="28">Om det blir hungersnöd eller epidemier, om det blir missväxt i landet eller om det blir översvämmat av gräshoppor eller gräsmaskar, eller om ditt folks fiender kommer och belägrar städerna, ja, vilka svårigheter det än blir,</v>
<v n="29">lyssna då till varje enskild människas bön om hennes personliga situation.</v>
<v n="30">Hör oss från himlen, där du bor, och förlåt oss och ge var och en vad han förtjänar, för du känner människornas hjärtan.</v>
<v n="31">Då ska de frukta dig för evigt och i fortsättningen gå dit du befaller dem att gå.</v>
<v n="32">När främlingar hör om din makt och kommer från avlägsna länder för att tillbe ditt heliga namn, vända mot detta tempel,</v>
<v n="33">hör dem då från himlen, där du bor, och gör vad de begär av dig. Då kommer alla folk på jorden att höra talas om dig och frukta dig, på samma sätt som ditt folk Israel gör. De ska då också förstå att detta tempel, som jag har byggt, verkligen är ditt.</v>
<v n="34">Om ditt folk på din befallning drar ut för att strida mot sina fiender och de ber, vända mot denna stad Jerusalem, som du har utvalt, och mot detta tempel som jag har byggt till ditt namn,</v>
<v n="35">hör då deras böner från himlen och ge dem seger!</v>
<v n="36">Om de syndar mot dig, för vem är fri från synd, och du blir arg på dem och låter deras fiender besegra dem och föra bort dem som slavar till ett främmande land, nära eller fjärran,</v>
<v n="37" t="38">och om de där i detta land, dit de blivit förda, vänder om till dig igen och vänder sig mot det land du gav deras förfäder och mot den här staden och ditt tempel som jag har byggt, och om de då ber dig om förlåtelse av hela sitt hjärta,</v>
<v n="39">hör dem då från himlen, där du bor, och hjälp dem och förlåt ditt folk som har syndat mot dig!</v>
<v n="40">Ja, Gud, låt dina ögon se och dina öron höra allt det som sker från denna plats just nu!</v>
<v n="41">Herre, min Gud, kom och inta den viloplats som är beredd åt dig och där arken, beviset på din makt, har placerats. Låt dina präster, Gud, få vara klädda i din frälsning, och låt dina heliga få glädjas över dina goda gärningar!</v>
<v n="42">Herre, min Gud, visa inte bort mig - vänd inte bort ditt ansikte från mig, din smorde! Kom ihåg din kärlek till David och din godhet mot honom!"</v>
</c>
<c n="7">
<v n="1" t="2">När Salomo hade slutat att be kom eld ner från himlen och brände upp offren. Herrens härlighet fyllde upp templet, så att prästerna inte kunde gå in i det.</v>
<v n="3">Allt folket hade sett detta ske, och nu föll de ner på marken och tillbad och tackade Herren."Han är god och hans kärlek varar i evighet", utropade de.</v>
<v n="4" t="5">Sedan invigde kungen och allt folket templet genom att bära fram brännoffer till Herren. Kung Salomo bidrog med 22.000 tjurar och 120.000 får och getter.</v>
<v n="6">Alla präster intog sina platser, och leviterna spelade och sjöng tacksägelsesången "Hans nåd varar evinnerligen", med de instrument som kung David själv hade gjort och använt, när han prisade Herren. När sedan prästerna, som stod mitt emot leviterna, blåste i sina trumpeter, stod alla upp.</v>
<v n="7">Salomo helgade den dagen den mellersta delen av förgården till att användas vid offren, för det var alltför många offer för att de skulle få rum vid kopparaltaret.</v>
<v n="8">Under de följande sju dagarna firades högtiden, och mycket folk kom från hela Israel. De kom så långt bortifrån som från Hamat i ena delen av landet ända ner till Egyptens bäck i den andra delen.</v>
<v n="9">Den åttonde dagen hölls en stor avslutningsgudstjänst.</v>
<v n="10">Men på den tjugotredje dagen i sjunde månaden skickade han hem folket, som var glada och lyckliga därför att Herren hade varit så god mot David och Salomo och mot sitt folk Israel.</v>
<v n="11" t="12">När templet var klart och palatset färdigbyggt, visade sig Herren en natt för Salomo och sa: "Jag har hört din bön och valt templet till den plats där ni ska offra till mig.</v>
<v n="13">Om jag stänger till himlen, så att det inte kommer något regn, eller om jag befaller gräshoppssvärmar att äta upp all er gröda, eller om jag sänder epidemier över er,</v>
<v n="14">och mitt folk då ödmjukar sig och ber till mig och söker mig och vänder om från sina ogudaktiga vägar, ska jag lyssna till dem från himlen och förlåta deras synder och hela deras land.</v>
<v n="15">Jag ska lyssna noggrant till varje bön som sänds upp från den här platsen,</v>
<v n="16">för jag har valt det här templet och helgat det till att vara mitt hem för alltid. Mina ögon och mitt hjärta ska alltid vara här.</v>
<v n="17" t="18">Och vad gäller dig själv Salomo, så ska jag se till att du och dina ättlingar alltid kommer att vara kungar över Israel om du följer mig som din far David gjorde.</v>
<v n="19">Men om du inte gör det utan förkastar de lagar jag har gett dig och tillber avgudar,</v>
<v n="20">då ska jag fördriva mitt folk ut ur detta mitt land, som jag har gett dem, och jag ska vända mig bort från templet, trots att jag har helgat det åt mig själv. Då ska jag i stället göra det till en skamfläck för alla</v>
<v n="21">ja, i stället för att vara berömt för sin skönhet ska det bli något man vämjes över, när man går förbi det.'Varför har Herren gjort något så fruktansvärt mot detta land och mot templet?' ska man fråga.</v>
<v n="22">Och svaret kommer att bli: 'Därför att folket i landet har övergett Herren, sina fäders Gud, den Gud som förde dem ut ur Egyptens land, och i stället börjat tillbe andra gudar. Det är därför Herren har gjort allt detta mot dem.'"</v>
</c>
<c n="8">
<v n="1">Det hade nu gått tjugo år sedan Salomo blivit kung, och de stora byggnadsprojekten med Herrens tempel och hans eget kungliga palats var avslutade.</v>
<v n="2">Nu fortsatte han med att återuppbygga de städer som kung Hiram från Tyrus hade gett honom, och han lät en del av Israels folk bosätta sig där.</v>
<v n="3">Sedan gick han mot staden Hamat-Soba och intog den.</v>
<v n="4">Han byggde Tadmor i öknen och städer i Hamat som fungerade som förrådsplatser.</v>
<v n="5">Han befäste städerna Övre Bet-Horon och Nedre Bet-Horon och gjorde dem båda till förrådsplatser, byggde upp deras murar och satte dit portar och bommar.</v>
<v n="6">Han byggde också upp Baalat och andra förrådsstäder och städer för sina vagnar och hästar. Han byggde allt efter sina egna planer, både i Jerusalem och i Libanon och över hela det område han behärskade.</v>
<v n="7" t="8">De folk som fortfarande bodde i landet och som israeliterna inte hade lyckats fördriva använde han i slavarbete, och så har det varit sedan dess. Detta gällde hetiterna, amoreerna, perisseerna, hiveerna och jebuseerna.</v>
<v n="9">Men ingen israelit fick bli slav, utan de togs i anspråk som soldater, officerare, uppsyningsmän över hans vagnar och hästar,</v>
<v n="10">och till olika andra uppdrag. Han hade 250 män i olika tillsyningstjänster.</v>
<v n="11">Salomo lät sin hustru, Faraos dotter, flytta från Davids stad till det nya palats som han hade byggt åt henne. "Hon ska inte bo i kung Davids palats, för Herrens ark har varit där, och det är helig mark", sa han.</v>
<v n="12">På altaret som Salomo låtit bygga framför ingången till templet bar han fram brännoffer till Herren.</v>
<v n="13">Antalet offer bestämdes enligt de föreskrifter som Mose hade gett. Det var extra offer på sabbaterna, vid nymånadsfesterna och vid de tre årliga högtiderna, påskhögtiden, veckohögtiden och lövhyddohögtiden.</v>
<v n="14">När Salomo utsåg präster till olika uppgifter, följde han sin far Davids plan. Han utsåg alltså leviter till att sjunga lovsången och att hjälpa prästerna i deras uppgifter, och han utsåg också dörrvaktare till de olika portarna.</v>
<v n="15">Salomo avvek inte på något sätt från Davids föreskrifter beträffande detta eller när det gällde tjänstgöringen i skattkammare och förråd,</v>
<v n="16">och han fullbordade alltså framgångsrikt tempelbygget.</v>
<v n="17" t="18">Sedan for han till hamnstäderna Esjon-Geber och Elot i Edom för att ta emot skepp som han fått i gåva av kung Hiram. Dessa fartyg med kung Hirams erfarna besättningar och Salomos egna män seglade till Ofir och kom tillbaka med guld till en vikt av 450 talenter (ca 17 ton).</v>
</c>
<c n="9">
<v n="1">När drottningen av Saba fick höra talas om Salomos stora vishet, kom hon till Jerusalem för att få träffa honom. Hon ville veta om ryktet talade sant. Hon kom med en stor karavan och hade med sig ett stort följe av medhjälpare och tjänare. Kamelerna var lastade med kryddor, guld och juveler i stor mängd.</v>
<v n="2">Salomo gav henne svar på alla frågor. Inget var för svårt för honom att förklara för henne.</v>
<v n="3">När hon insåg hur vis han verkligen var och såg palatsets skönhet,</v>
<v n="4">de överfyllda borden, alla tjänare han hade till sin hjälp, hur fint klädda de var och de många brännoffren vid Herrens tempel, blev hon alldeles överväldigad.</v>
<v n="5">Slutligen utbrast hon: "Allt jag har hört om dig i mitt eget land är sant!</v>
<v n="6">Jag kunde inte tro det förrän jag kom hit och fick se det med egna ögon. Din vishet är mycket större än jag kunde drömma om.</v>
<v n="7">Vilken förmån för dina män att få stå här och lyssna till din vishet!</v>
<v n="8">Prisad vare Herren, din Gud! Vad han måste älska Israel, som har gett det en kung som du! Han vill att Israel för alltid ska förbli ett starkt och mäktigt land där rätt och rättfärdighet råder."</v>
<v n="9">Hon gav kungen en gåva i guld som vägde 120 talenter (ca 4,5 ton) och stora mängder av olika slags kryddor och dyrbara ädelstenar. Aldrig tidigare hade man sett så dyrbara kryddor som de drottningen av Saba förde med sig.</v>
<v n="10">Kung Hirams och kung Salomos besättningar fraktade guld från Ofir men också algumträ och ädelstenar.</v>
<v n="11">Kungen använde algumträet till att göra trappor i templet och palatset och till att bygga harpor och lyror för kören. Aldrig tidigare hade det funnits så vackra instrument i Juda land.</v>
<v n="12">Kung Salomo gav drottningen av Saba allt hon önskade sig och bad om, mer än hon hade gett honom. Sedan återvände hon med sitt följe tillbaka till sitt eget land.</v>
<v n="13" t="14">Salomo fick varje år guld till en vikt av 666 talenter (ca 25 ton) från kungarna i Arabien och från många andra länder. Till detta kom överskottet på alla hans affärer, som köpmännen hade hand om.</v>
<v n="15">En del av guldet använde han till att göra 200 stora sköldar, var och en täckt med guld till en vikt av 3,5 kilo,</v>
<v n="16">och 300 mindre sköldar med guld till en vikt av 1,7 kilo. Dessa placerade han i det palats som hade fått sitt namn efter Libanons skogar.</v>
<v n="17">Han gjorde också en stor tron av elfenben och beklädde den med rent guld.</v>
<v n="18">Den hade sex trappsteg och en pall av rent guld, och den hade också armstöd av guld, och utmed vart och ett av dem stod ett lejon, också gjort av guld.</v>
<v n="19">Lejon av guld stod också på båda sidor om varje trappsteg, sammanlagt tolv lejon. Ingen annan tron i hela världen kunde jämföras med denna.</v>
<v n="20">Alla kung Salomos bägare och serviser var av rent guld, liksom alla kärl avsedda för hushållet i detta palats. Silver var alldeles för billigt för att man på den tiden skulle räkna med det!</v>
<v n="21">Vart tredje år återvände kungens fartyg med kung Hirams besättningar från Tarsis och förde med sig guld, silver, elfenben, apor och påfåglar.</v>
<v n="22">Kung Salomo var rikare och visare än någon annan kung på hela jorden,</v>
<v n="23">och från alla länder kom kungar till honom för att lyssna till den vishet Gud hade lagt i hans hjärta.</v>
<v n="24">Var och en av dem gav honom årligen föremål av silver och av guld, kläder, vapen, kryddor, hästar och mulåsnor.</v>
<v n="25">Salomo hade 4.000 stallar för hästar och vagnar och 12.000 hästar i de särskilda vagnstäderna och i sin närhet i Jerusalem.</v>
<v n="26">Han regerade över alla kungar och kungariken från floden Eufrat till filisteernas land och ända ner till Egyptens gräns.</v>
<v n="27">I Salomos Jerusalem var silver lika vanligt som sten, och cederträ från Libanon användes som om det varit billigt mullbärsfikonträ från kullarna utanför.</v>
<v n="28">Hästar fördes till honom från Egypten och andra länder.</v>
<v n="29">Allt annat om Salomo och hans regering finns att läsa i profeten Natans krönika, i siloniten Ahias profetia och i Jedais syner om Jerobeam, Nebats son.</v>
<v n="30">Salomo regerade i Jerusalem över hela Israel i fyrtio år.</v>
<v n="31">Sedan dog han och begravdes i Jerusalem, och hans son Rehabeam blev kung efter honom.</v>
</c>
<c n="10">
<v n="1">När Rehabeam skulle krönas kom alla Israels ledare till Sikem.</v>
<v n="2" t="3">Samtidigt fick Jerobeam, Nebats son, genom sina vänner meddelande om Salomos död. Han var då i Egypten, dit han hade flytt undan kung Salomo. Nu återvände han omedelbart för att närvara vid kröningen, där han förde folkets talan genom att ställa frågor till Rehabeam:</v>
<v n="4">"Din far var en hård herre. Gör det nu lättare för oss, så får du bli vår kung!" sa han.</v>
<v n="5">Rehabeam bad folket att komma tillbaka om tre dagar, för då skulle han ha fattat sitt beslut.</v>
<v n="6">Sedan diskuterade han deras begäran med de äldre män som hade varit rådgivare åt hans far."Vad ska jag svara dem?" frågade han.</v>
<v n="7">"Om du vill bli deras kung, så ska du ge dem ett förmånligt svar och behandla dem milt. Då kommer de att tjäna dig", svarade de.</v>
<v n="8" t="9">Men han avfärdade deras råd och frågade de yngre männen, som var hans jämnåriga, vad de hade för uppfattning. "Vad tycker ni att jag ska göra? Ska jag vara mildare mot dem än min far var?" frågade han.</v>
<v n="10">"Nej", svarade de. "Säg så här till dem: 'Om ni tycker att min far var hård mot er, så vänta bara och se hurdan jag blir! Mitt lillfinger är tjockare än min fars midja.</v>
<v n="11">Jag kommer att bli hårdare mot er, inte mildare! Min far använde ris mot er, men jag ska använda skorpiongissel!'"</v>
<v n="12">När Jerobeam och folket återvände efter tre dagar för att få höra kungens beslut,</v>
<v n="13">möttes de av ett kärvt budskap. Rehabeam vägrade nämligen att följa de äldre männens råd</v>
<v n="14">och gjorde i stället som hans jämnåriga hade föreslagit."Min far gav er tunga bördor att bära, men de jag ska ge er kommer att vara ännu tyngre!" sa han till dem. "Min far straffade er med ris, men jag ska använda skorpiongissel!"</v>
<v n="15">Kungen hade alltså inte tillmötesgått folket. Guds finger fanns med i detta, och därmed blev den förutsägelse som gjorts om Jerobeam av Ahia från Silo verklighet.</v>
<v n="16">När folket insåg vad kungen hade sagt, gick de därifrån och övergav honom."Glöm David och hans familj!" skrek de i ilska. "Någon annan kan bli vår kung. Låt Rehabeam regera över sin egen stam Juda! Vi går hem igen!"</v>
<v n="17">Folket i Juda stam förblev lojalt mot Rehabeam.</v>
<v n="18">När kung Rehabeam senare skickade ut Hadoram för att ta ut arbetare från de andra stammarna i Israel, blev denne stenad till döds av folket. När kung Rehabeam fick höra detta, tog han omedelbart sin vagn och flydde till Jerusalem.</v>
<v n="19">Och fram till denna dag har Israel vägrat att låta sig regeras av någon ur Davids familj.</v>
</c>
<c n="11">
<v n="1">Vid sin ankomst till Jerusalem mobiliserade Rehabeam Juda och Benjamins arméer, 180.000 man, och förklarade krig mot resten av Israel i ett försök att återförena kungariket.</v>
<v n="2">Men Herren sa till profeten Semaja:</v>
<v n="3">"Gå och säg till kung Rehabeam av Juda, Salomos son, och till folket i Juda och Benjamin:</v>
<v n="4">'Herren säger: Strid inte mot era bröder! Gå i stället hem, för jag ligger bakom deras uppror.'"Då lydde de Herren och avstod från att strida mot Jerobeam.</v>
<v n="5" t="10">Rehabeam stannade i Jerusalem och befäste flera av städerna i Juda med murar och portar för att skydda sig, nämligen Betlehem, Etam, Tekoa, Bet-Sur, Soko, Adullam, Gat, Maresa, Sif, Adoraim, Lakis, Aseka, Sorga, Ajalon och Hebron.</v>
<v n="11">Han gjorde deras befästningar starka och utsåg befälhavare över var och en av dem. Förläggningar med soldater upprättades, förråd av mat, olivolja och vin lades upp</v>
<v n="12">och sköldar och spjut placerades i vapenupplag i varje stad som en ytterligare skyddsåtgärd. Juda och Benjamin, de två områden som återstod av Rehabeams rike, blev starkt befästa under hans regering.</v>
<v n="13" t="14">Men präster och leviter som bodde bland de andra stammarna övergav sina hem och flyttade till Juda och Jerusalem, för kung Jerobeam hade avskedat dem och sagt till dem att de inte längre fick vara Herrens präster.</v>
<v n="15">Han hade i stället utsett andra präster, som uppmuntrade folket att tillbe avgudar och att offra till statyer av tjurkalvar, som han hade låtit gjuta och placerat på höjderna.</v>
<v n="16">Många andra från Israels övriga stammar följde med prästerna och leviterna till Jerusalem, där de fritt kunde tillbe Herren, sina fäders Gud, och offra till honom.</v>
<v n="17">Detta gjorde Juda kungarike så starkt att kung Rehabeam utan större svårigheter kunde behålla makten i tre år. Under dessa tre år fanns nämligen en uppriktig önskan i Juda att lyda Herren precis som kung David och kung Salomo hade gjort.</v>
<v n="18">Rehabeam gifte sig med Mahalat, som var dotter till Davids son Jerimot och till Abihail, dotter till Davids bror Eliab.</v>
<v n="19">Abihail födde sönerna Jeus, Semarja och Saham.</v>
<v n="20">Sedan gifte han sig med Maaka, Absaloms dotter. Hon födde Abia, Attai, Sisa och Selomit.</v>
<v n="21">Han älskade Maaka mer än någon annan av sina hustrur och bihustrur (han hade arton hustrur och sextio bihustrur, tjugoåtta söner och sextio döttrar).</v>
<v n="22">Maakas son Abia var hans favorit, och han hade för avsikt att göra honom till kung efter sig.</v>
<v n="23">Han handlade klokt genom att sprida ut sina andra söner till olika befästa städer över landet och han såg till att de fick många hustrur.</v>
</c>
<c n="12">
<v n="1">Men när Rehabeam stod på höjden av sin makt och popularitet övergav han Herren, och folket följde honom i hans synd.</v>
<v n="2">Som ett resultat av detta anföll kung Sisak från Egypten Jerusalem i kung Rehabeams femte regeringsår.</v>
<v n="3">Han kom med 1.200 vagnar, 60.000 ryttare och en oräknelig mängd soldater, egyptier, libyer, suckeer och etiopier.</v>
<v n="4">Sisak intog Judas befästa städer och nådde ända fram till Jerusalem.</v>
<v n="5">Profeten Semaja sammanträffade då med Rehabeam och ledare från alla delar av landet (de hade flytt till Jerusalem för att sätta sig i säkerhet). Han sa till dem: "Herren säger: 'Ni har övergett mig. Därför har jag övergett er och överlämnat er till Sisak.'"</v>
<v n="6">Då bekände kungen och ledarna i Israel sin synd och utropade: "Herren har handlat rätt när han har gjort detta mot oss!"</v>
<v n="7">När Herren såg att de ödmjukade sig, sände han Semaja till dem med ett nytt budskap: "Eftersom ni har ödmjukat er, ska jag inte förgöra er helt. Några ska undkomma. Jag ska inte använda Sisak för att tömma ut min vrede över Jerusalem.</v>
<v n="8">Men ni måste betala årlig skatt till honom. Då ska ni inse hur mycket bättre det är att tjäna mig än andra nationers härskare!"</v>
<v n="9">Kung Sisak intog Jerusalem och förde bort alla skatter från templet och palatset, även Salomos guldsköldar.</v>
<v n="10">Kung Rehabeam ersatte dem med sköldar av koppar och lämnade dem i förvar hos befälhavaren för livvakten.</v>
<v n="11">Varje gång kungen gick till templet bar hans livvakter dessa sköldar och lämnade sedan tillbaka dem till vapenförrådet.</v>
<v n="12">Genom att kungen hade ödmjukat sig stillades Herrens vrede, och han avstod från det straff han hade planerat. I stället följde faktiskt några goda år i Juda.</v>
<v n="13">Kung Rehabeam befäste sin ställning och regerade sjutton år i Jerusalem, den stad som Gud hade utvalt bland alla städer i Israel. Han hade blivit kung vid fyrtioett års ålder, och hans mor hette Naama och var ammonitiska.</v>
<v n="14">Men han var en ogudaktig kung, för han bestämde sig aldrig för att verkligen försöka behaga Herren.</v>
<v n="15">Rehabeams fullständiga levnadsbeskrivning finns i den krönika som skrivits av profeten Semaja och i de släktregister som upprättats av siaren Iddo.Det var ständiga krig mellan Rehabeam och Jerobeam.</v>
<v n="16">När Rehabeam dog begravdes han i Jerusalem, och hans son Abia blev kung efter honom.</v>
</c>
<c n="13">
<v n="1" t="2">Abia blev ny kung i Jerusalem i Juda under kung Jerobeams artonde regeringsår i Israel. Abias regering varade i tre år. Hans mor hette Mikajaa och var dotter till Uriel från Gibea.I början av Abias regering utbröt krig mellan Juda och Israel.</v>
<v n="3">Juda ställde under hans befäl upp med 400.000 erfarna soldater mot ungefär dubbelt så många välutrustade israeliska soldater under kung Jerobeams befäl.</v>
<v n="4">När Judas armé kom till berget Semaraim i Efraims bergsbygd, ropade kung Abia till kung Jerobeam och den israeliska armén:</v>
<v n="5">"Lyssna till mig, Jerobeam och alla israeliter! Tänk på att Herren, Israels Gud, har lovat att Davids ättlingar alltid ska vara kungar i Israel!</v>
<v n="6">Jerobeam är en vanlig tjänare till en av Davids söner, som har gjort uppror mot sin herre.</v>
<v n="7">Andra rebeller förenade sig med honom och utmanade Salomos son Rehabeam, när han var ung och oerfaren och inte kunde stå emot dem.</v>
<v n="8">Tror ni verkligen att ni ska kunna besegra det kungarike som tillhör Herren och som leds av mig, en ättling till David? Er armé är dubbelt så stor som min, men det vilar en förbannelse över er för de guldkalvar ni har med er och som Jerobeam har gjort åt er. Han kallar dem era gudar!</v>
<v n="9">Ni har dessutom fördrivit alla Herrens präster och leviter och valt hedniska präster i stället. Ni är precis som folk i andra länder. Vem som helst som kommer med en ungtjur och sju bockar får bli invigd till präst åt era så kallade gudar!</v>
<v n="10">Men vi har Herren till vår Gud, och vi har inte övergett honom. Det är bara Arons ättlingar som får bli våra präster och bara leviter som får assistera dem.</v>
<v n="11">De bär fram brännoffer till Herren varje morgon och kväll, brännoffer och välluktande rökelse, och de placerar skådebröden på det heliga bordet. Guldljusstaken är tänd varje kväll. Vi är noga med att följa de föreskrifter som Herren, vår Gud, har gett oss, men ni har övergett honom!</v>
<v n="12">Ni måste därför inse att Gud är med oss. Han är vår ledare. Hans präster ska blåsa i sina trumpeter och anföra oss i slaget mot er. Ni män av Israels stammar, strid inte mot Herren, era förfäders Gud, för då kommer ni att förlora!"</v>
<v n="13" t="14">Under tiden hade Jerobeam i hemlighet sänt en del av sin armé i en kringgående rörelse för att lägga sig i bakhåll. Juda var alltså omringat av fiender på alla sidor. Då ropade de till Herren om förbarmande, prästerna blåste i sina trumpeter</v>
<v n="15" t="16">och hela armén gav upp ett härskri. När Gud hörde deras rop slog han ner Jerobeam och hela Israel framför Abia och hans trupper. De flydde framför Juda, och Herren gav dem i Abias hand.</v>
<v n="17">Abia och hans trupper orsakade Israel stora förluster och dödade 500.000 av deras soldater.</v>
<v n="18" t="19">Genom att lita på Herren, sina förfäders Gud, kunde Juda folk på så sätt besegra Israel. De förföljde kung Jerobeams soldater och intog städerna Betel, Jesana och Efron med förstäder.</v>
<v n="20">Kung Jerobeam lyckades inte under Abias livstid få tillbaka sin verkliga makt, och slutligen straffade Herren honom och tog hans liv.</v>
<v n="21">Under tiden blev kung Abia av Juda mycket mäktig. Han tog sig fjorton hustrur och fick tjugotvå söner och sexton döttrar.</v>
<v n="22">Annat som hände under Abias regeringstid finns berättat av profeten Iddo.</v>
</c>
<c n="14">
<v n="1">Kung Abia begravdes i Jerusalem. Hans son Asa blev sedan kung över Juda, och det var fred i landet under de tio första åren av hans regering,</v>
<v n="2">för Asa var mycket noga med att lyda Herren, sin Gud.</v>
<v n="3">Han rev ner de hedniska altaren som fanns på höjderna och bröt ner obelisken och högg ned aserorna.</v>
<v n="4">Han befallde folket att söka Herren och att lyda de befallningar som Herren, deras förfäders Gud, hade gett dem.</v>
<v n="5">Asa flyttade också bort rökelsealtarena från alla städer i Juda. Detta är anledningen till att Gud gav landet den fred</v>
<v n="6">som gjorde det möjligt för Asa att bygga befästa städer över hela Juda.</v>
<v n="7">"Nu är rätta tiden att göra det, när Herren välsignar oss med fred därför att vi lyder honom", sa Asa till sitt folk. "Låt oss bygga befästa städer med murar, torn, portar och bommar." De gjorde detta, och landet hade framgång.</v>
<v n="8">Kung Asas armé bestod av 300.000 man från Juda, utrustade med stora sköldar och spjut. Benjaminiternas armé bestod av 280.000 man, beväpnade med små sköldar och bågar. Båda arméerna hade vältränade och djärva män.</v>
<v n="9" t="10">Men Asa blev angripen av en jättelik etiopisk armé under general Sera. Han hade också 300 stridsvagnar. De ryckte fram mot staden Maresa i Sefatas dal, och kung Asa sände ut sina trupper för att hindra dem.</v>
<v n="11">"Herre, ingen annan än du kan hjälpa oss", ropade han till Gud. "Här är vi nu, helt maktlösa mot denna väldiga armé. Hjälp oss, Herre, vår Gud! Bara du kan rädda oss, och i ditt namn ska vi gå till anfall mot denna väldiga armé. Herre, låt inte vanliga, enkla människor besegra dig!"</v>
<v n="12">Då slog Herren ner fienden, och Asa och hans armé stod som segrare.</v>
<v n="13">De förföljde fienden ända till Gerar och dödade så många att de inte kunde återhämta sig. De blev helt tillintetgjorda inför Herren och hans styrkor. Juda armé förde med sig ett stort byte tillbaka.</v>
<v n="14">Medan de var i Gerar anföll de alla städer i området, och invånarna där blev drabbade av Herrens vrede. De kunde föra med sig ett stort byte därifrån också.</v>
<v n="15">Men de plundrade inte bara städerna utan angrep också herdarnas läger och tog stora hjordar med får och kameler, innan de slutligen vände tillbaka till Jerusalem.</v>
</c>
<c n="15">
<v n="1">Guds Ande kom över Asarja, Odeds son,</v>
<v n="2">och han gick ut för att möta kung Asa när denne kom tillbaka från striden."Lyssna Asa! Lyssna Judas och Benjamins arméer!" ropade han. "Herren kommer att vara med er så länge ni är trogna mot honom! När ni söker honom ska ni finna honom, men om ni överger honom, så kommer han att överge er.</v>
<v n="3">Under en lång tid har nu era bröder i Israel inte tillbett den sanne Guden och inte haft en enda riktig präst som har undervisat dem, och de har levt utan Guds lagar.</v>
<v n="4">Men varje gång de har vänt om till Herren, Israels Gud, i sin svåra situation och sökt honom så har han hjälpt dem.</v>
<v n="5">På den tiden då de gjorde uppror mot Gud fanns det ingen trygghet i landet.</v>
<v n="6">De råkade i krig med andra folk, och dessutom var det inbördeskrig mellan deras egna städer, för Gud plågade dem med alla slags svårigheter.</v>
<v n="7">Men ni, män av Juda, fortsätt på den goda vägen och tappa inte modet, för ni ska få er lön."</v>
<v n="8">När kung Asa hörde detta budskap från Gud, tog han mod till sig och förstörde alla avgudar i hela Juda och Benjamin och i de städer som han hade intagit i Efraims bergsbygd, och han byggde på nytt upp Herrens altare framför templet.</v>
<v n="9">Sedan sammankallade han allt folk i Juda och Benjamin och alla de från Efraim, Manasse och Simeon i Israel, som hade kommit över till Juda när de sett att Herren Gud var med kung Asa.</v>
<v n="10">De samlades i Jerusalem på våren under kung Asas femtonde regeringsår,</v>
<v n="11">och de offrade 700 tjurar och 7.000 får till Herren ur det byte de hade fört med sig från kriget.</v>
<v n="12">Sedan ingick de ett avtal att de bara skulle tillbe Herren, sina förfäders Gud,</v>
<v n="13">och bestämde att den som vägrade att göra detta skulle dö, vare sig det gällde gammal eller ung, man eller kvinna.</v>
<v n="14">De bekände sig med hög röst till Herren, medan man blåste i trumpeter och basuner.</v>
<v n="15">Alla jublade över detta förbund med Gud, som ingicks med stor övertygelse. De sökte honom framför allt annat, och de fann honom! Och han gav dem fred i hela landet.</v>
<v n="16">Kung Asa till och med avsatte sin mor Maaka som drottningmoder, därför att hon hade gjort en aserapåle. Han högg ner den och brände upp den i Kidrons dal.</v>
<v n="17">Han lyckades inte alldeles utrota avgudadyrkan, men han var helt överlåten till Gud under hela sin livstid.</v>
<v n="18">Han hämtade tillbaka till templet de silver- och guldkärl som hans far hade invigt åt Herren.</v>
<v n="19">Sedan blev det inte något mer krig förrän under kung Asas trettiofemte regeringsår.</v>
</c>
<c n="16">
<v n="1">I det trettiosjätte året av kung Asas regering förklarade kung Baesa i Israel krig mot honom och byggde befästningen i Rama för att kunna kontrollera vägen till och från Juda.</v>
<v n="2">Asa tog då allt silver och guld som fanns i templet och palatset och sände det till Arams kung Ben-Hadad i Damaskus med detta budskap:</v>
<v n="3">"Låt oss förnya den allians som fanns mellan din far och min far. Ta emot detta silver och guld och bryt dina förbindelser med Israels kung Baesa, så att han låter mig vara i fred.</v>
<v n="4">Ben-Hadad gick med på kung Asas förslag och sände sin armé mot Israel. De intog städerna Ijon, Dan och Abel-Maim och alla förrådsstäderna i Naftali.</v>
<v n="5">Så snart Baesa, Israels kung, hörde vad som hade hänt, avslutade han bygget i Rama och drog sig tillbaka därifrån.</v>
<v n="6">Då gick kung Asa och folket i Juda ut till Rama och tog hand om allt byggnadsmaterial som lämnats kvar, sten och timmer, och använde det för att bygga upp Geba och Mispa.</v>
<v n="7">Ungefär vid den tiden kom profeten Hanani till kung Asa och sa till honom: "Eftersom du har vänt dig till Arams kung i stället för till Herren, din Gud, har du förlorat möjligheten att besegra Aram.</v>
<v n="8">Kommer du inte ihåg vad som hände med den stora etiopiska armén med alla dess vagnar och ryttare? Den gången litade du på Herren, och han överlämnade dem alla i din hand.</v>
<v n="9">Herren vakar över hela jorden, och hans ögon ser allt. Han visar sin stora makt genom att hjälpa de människor vars hjärtan är fullkomliga inför honom. Vilken dåre du har varit! Från och med nu kommer du ständigt att få uppleva krig."</v>
<v n="10">Asa blev så rasande på profeten att han kastade honom i fängelse. Samtidigt började han att brutalt förtrycka folket och det drabbade många hårt.</v>
<v n="11">Allt övrigt om Asa och hans liv finns skrivet i Israels och Juda kungars krönikor.</v>
<v n="12">Under det trettionionde året av sin regering fick Asa en allvarlig sjukdom i sina fötter, men han vände sig inte till Herren med sitt problem, utan sökte bara hjälp av läkare.</v>
<v n="13" t="14">Han dog i det fyrtioförsta året av sin regering och blev begravd i den klippgrav, som han hade låtit hugga ut åt sig i Jerusalem. Han blev lagd på en bädd som var täckt av välluktande kryddor och oljor, och man tände en stor eld till hans ära.</v>
</c>
<c n="17">
<v n="1">Efter Asa blev hans son Josafat kung, och han förstärkte Judas position i förhållande till Israel.</v>
<v n="2">Han placerade trupper i alla Judas befästa städer och förlade garnisoner där och i de av Efraims städer som hans far hade intagit.</v>
<v n="3">Herren var med Josafat, därför att han under sin första tid följde sin fars föredöme och inte tillbad några avgudar.</v>
<v n="4">Han följde befallningarna från sin fars Gud till skillnad från folket på andra sidan gränsen, i Israels land.</v>
<v n="5">Herren stärkte hans ställning som kung i Juda, och allt folk i Juda samarbetade genom att ge honom gåvor, så han blev både rik och omtyckt.</v>
<v n="6">Han vandrade på Herrens väg med frimodighet och rev till och med ner de hedniska altaren som fanns på höjderna, och han förstörde aserapålarna.</v>
<v n="7" t="9">Under tredje året av sin regering började han ett omfattande undervisningsprogram. Han sände ut sina representanter att undervisa i alla Judas städer. Bland dem var Ben-Hail, Obadja, Sakarja, Netanel och Mikaja, leviterna Semaja, Netanja, Sebadja, Asael, Semiramot, Jonatan, Adonia, Tobia och Tob-Adonia och prästerna Elisama och Joram. De förde med sig Herrens lag till alla städer i Juda för att undervisa folket om den.</v>
<v n="10">Då kom fruktan för Herren över folken i grannländerna, så att ingen av dem förklarade krig mot kung Josafat.</v>
<v n="11">Till och med en del filisteer kom med silver och betalade skatt till Juda. Araberna överlämnade 7.700 baggar och 7.700 bockar.</v>
<v n="12" t="13">Josafat blev allt mäktigare, och han byggde befästningar och förrådsstäder över hela Juda och hade stora förråd överallt.</v>
<v n="14" t="15">I Jerusalem hade han en stor styrka placerad, 300.000 man från Juda under Adnas befäl, 280.000 under Johanan, och</v>
<v n="16">200.000 under Amasja, Sikris son, som erbjudit sig att stå till Herrens förfogande.</v>
<v n="17">Från Benjamin fanns 200.000 man med bågar och sköldar under den tappre Eljada,</v>
<v n="18">och 180.000 under Josabad.</v>
<v n="19">Alla dessa tjänade kungen, utöver alla dem som fanns ute i de befästa städerna över hela Juda.</v>
</c>
<c n="18">
<v n="1">Men den rike och populäre kung Josafat ingick en allians med kung Ahab i Israel genom att låta sin son gifta sig med dennes dotter.</v>
<v n="2">Några år senare reste Josafat till Samaria för att besöka kung Ahab, som ställde till en stor fest för honom och hans sällskap. Ahab lät slakta en mängd får och oxar till festen. Sedan frågade han kung Josafat om denne ville göra gemensam sak med honom och gå till anfall mot Ramot i Gilead.</v>
<v n="3" t="5">"Naturligtvis vill jag det!" svarade kung Josafat. "Jag går med dig, och mina trupper står till ditt förfogande. Men låt oss först fråga Herren till råds."Kung Ahab kallade då samman 400 av sina hedniska profeter och frågade dem: "Ska vi dra ut i strid mot Ramot i Gilead eller inte?"De svarade: "Gå till anfall, för Gud kommer att ge er en stor seger!"</v>
<v n="6" t="7">Men Josafat var inte nöjd. "Finns det inte någon Herrens profet här i närheten, som vi också kan fråga?" undrade han."Jo, det finns en, men honom tycker jag inte om, för han profeterar bara olycka", kommenterade Ahab surt. "Det är Mika, Jimlas son.Säg inte så!" utbrast Josafat. "Vi måste få höra vad han har att säga."</v>
<v n="8">Kungen i Israel kallade då till sig en av sina tjänstemän. "Skynda dig och hämta hit Mika, Jimlas son", befallde han.</v>
<v n="9">De båda kungarna satt på sina troner i sin kungliga glans på en öppen plats i närheten av Samarias stadsport, och alla "profeterna" profeterade framför dem.</v>
<v n="10">En av dem, Sidkia, Kenaanas son, gjorde för detta tillfälle horn av järn och förklarade:"Herren säger att du ska stånga arameerna till döds med dessa horn!"</v>
<v n="11">De andra höll med honom. "Ja, dra upp till Ramot i Gilead med frimodighet, för Herren kommer att låta er segra", ropade de i korus.</v>
<v n="12">Mannen som gick för att hämta Mika berättade för honom vad som höll på att hända och vad alla profeterna hade sagt, nämligen att kriget skulle sluta med seger för kungen."Jag hoppas du kommer att hålla med dem och ge kungen ett lyckosamt svar", försökte mannen.</v>
<v n="13">Men Mika svarade: "Jag svär vid Gud att vad han än säger, det kommer jag att säga."</v>
<v n="14">När han kom fram inför kungen, frågade denne honom: "Mika, ska vi dra ut i strid mot Ramot i Gilead eller inte?"Och Mika svarade: "Det är klart att ni ska dra ut i strid. Det kommer att bli en klar seger för er!"</v>
<v n="15">"Hör här!" sa kungen skarpt. "Hur många gånger måste jag säga till dig att inte tala något annat än det Herren säger till dig?"</v>
<v n="16">Då svarade Mika honom: "I min syn såg jag hela Israel förskingrat uppe på berget, som får utan herde. Och Herren sa: 'Deras herre har blivit dödad. Skicka hem dem!'"</v>
<v n="17">"Var det inte det jag sa?" utbrast Israels kung och vände sig till Josafat. "Så där gör han varenda gång. Han profeterar aldrig något annat än olycka över mig."</v>
<v n="18">"Hör här vad Herren mer har sagt till mig", fortsatte Mika. "Jag såg honom på hans tron, omgiven av änglar på alla sidor.</v>
<v n="19" t="20">Herren sa: 'Vem kan få kung Ahab att gå ut i strid mot Ramot i Gilead och bli dödad där?'Det kom en hel del förslag, men till slut kom en ande fram inför Herren och sa: 'Jag kan göra det!Hur tänker du då bära dig åt?' frågade Herren honom.</v>
<v n="21">Han svarade: 'Jag ska bli en lögnens ande i munnen på alla kungens profeter!Det kommer att fungera', sa Herren. 'Gå och gör så!'</v>
<v n="22">Du ser alltså att Herren har lagt en lögnens ande i munnen på de här profeterna, för han har i själva verket beslutat raka motsatsen till vad de säger!"</v>
<v n="23">Då gick Sidkia, Kenaanas son, fram till Mika och slog honom i ansiktet. "Din lögnare", skrek han. "När lämnade Herrens Ande mig för att tala till dig?"</v>
<v n="24">"Det ska du komma underfund med, den dag du tvingas att gömma dig i det innersta rummet!" svarade Mika.</v>
<v n="25">"Arrestera den där mannen och för honom tillbaka till styresmannen Amon och till min son Joas", befallde Israels kung.</v>
<v n="26">"Ge dem order att sätta honom i fängelse på vatten och bröd, tills jag välbehållen har kommit tillbaka från striden."</v>
<v n="27">Mika svarade: "Om du kommer välbehållen tillbaka, så har Herren inte talat genom mig." Sedan vände han sig till de andra och sa: "Kom ihåg vad jag har sagt."</v>
<v n="28">Israels kung och Judas kung ledde alltså sina arméer mot Ramot i Gilead.</v>
<v n="29">Ahab sa till Josafat: "Jag ska förklä mig så att ingen kan känna igen mig, men du kan bära din kungamantel!"</v>
<v n="30">Nu hade Arams kung gett order till anförarna för stridsvagnarna att inte bry sig om någon annan än Israels kung.</v>
<v n="31">När de fick syn på kung Josafat från Juda i sin kungliga mantel, satte de efter honom i tron att han var den de sökte. Men Josafat ropade till Herren om räddning, och soldaterna insåg sitt misstag och lämnade honom i fred.</v>
<v n="32">Så snart de upptäckte att det inte var Israels kung slutade de alltså upp med att förfölja honom.</v>
<v n="33">Men någon sköt en pil på måfå mot de israeliska trupperna, och den träffade Ahab i en springa i rustningen."Se till, att jag kommer bort härifrån", stönade han till mannen som körde vagnen. "Jag är svårt sårad."</v>
<v n="34">Striden blev allt häftigare, och kungen vände tillbaka, stödd av kuddar där han satt i sin vagn, för att bekämpa arameerna, men vid solnedgången dog han.</v>
</c>
<c n="19">
<v n="1">När kung Josafat från Juda kom tillbaka hem oskadd,</v>
<v n="2">gick profeten Jehu, Hananis son, ut för att möta honom."Menar du verkligen att du vill hjälpa de ogudaktiga och älska dem som hatar Herren?" frågade han honom. "Guds vrede är över dig, därför att du har gjort detta.</v>
<v n="3">Men det finns en hel del gott i dig, för du har skaffat bort alla avgudabilder över hela landet och försökt vara trofast mot Gud."</v>
<v n="4">Efter detta besökte inte Josafat Israel mer utan höll sig i Jerusalem. Senare for han på nytt ut bland folket och reste från Beer-Seba och upp till Efraims bergsbygd för att uppmana folket att tillbe sina förfäders Gud.</v>
<v n="5">Han utsåg domare i alla större städer över hela landet</v>
<v n="6">och gav dem följande uppmaningar:"Se mycket noga till hur ni dömer. Det är Gud och inte jag som har tillsatt er. Han kommer att vara vid er sida och hjälpa er att skipa rättvisa i varje enskilt fall.</v>
<v n="7">Var noga med att inte fatta något annat beslut än det som Herren visar er! Domare i Guds tjänst får absolut inte vara orättvisa, partiska eller ta emot mutor."</v>
<v n="8">Josafat satte också upp domstolar i Jerusalem med leviter, präster och huvudmännen för olika familjer som domare,</v>
<v n="9">och de fick följande instruktioner: "Ni måste alltid handla gudfruktigt och ärligt.</v>
<v n="10">När något fall blir överlämnat till er från domarna ute i provinserna, vare sig det är fråga om mord eller brott mot lagarna eller Guds förordningar, så ska ni klargöra händelsen för dem och hjälpa dem att döma rättvist, så att inte Guds vrede kommer över er och över dem. Om ni gör på det sättet, är ni fritagna från allt ansvar."</v>
<v n="11">Sedan utsåg han översteprästen Amarja till att vara högsta instans i alla ärenden som gällde brott mot Guds lag. Sebadja, Ismaels son, en stamledare i Juda, tillsatte han som högsta instans i allt som rörde brott mot kungen. Leviterna skulle vara deras medhjälpare. "Var inte rädda när ni står upp för sanning och rätt! Gud ska vara med er", var hans slutord till dem.</v>
</c>
<c n="20">
<v n="1">Sedan förklarade kungarna i Moab och Ammon och en del av maoniterna krig mot Josafat och folket i Juda,</v>
<v n="2">och Josafat fick följande rapport: "En enorm armé marscherar mot dig från landet på andra sidan Döda havet, från Aram. Den befinner sig redan vid Hasason-Tamar" (som också kallas En-Gedi).</v>
<v n="3">Josafat blev ordentligt omskakad av dessa nyheter och bestämde sig för att be Herren om hjälp. Han befallde därför att allt folket i Juda skulle fasta i ånger och bön inför Gud.</v>
<v n="4">Folk kom till Jerusalem från hela landet för att be tillsammans med honom,</v>
<v n="5">och Josafat stod mitt ibland dem, där de var samlade på templets nya förgård, och bad:</v>
<v n="6">"Herre, våra fäders Gud, den ende Guden i himlen, härskaren över alla riken på jorden, du är stor och mäktig. Vem kan stå emot dig?</v>
<v n="7">Var det inte du, vår Gud, som drev ut hedningarna här i landet när ditt folk kom hit? Gav inte du det här landet åt Abrahams ättlingar för evigt?</v>
<v n="8">Ditt folk bosatte sig här och byggde detta tempel åt dig,</v>
<v n="9">i tro att de i tider av olycka, krig, pest eller hungersnöd, skulle kunna stå här framför templet och inför dig som är i templet, och ropa till dig i sin förtvivlan. Då skulle du höra dem och befria dem.</v>
<v n="10">Se nu, vad arméerna från Ammon, Moab och Seirs bergsbygd gör! Du lät inte våra förfäder invadera deras områden när Israel lämnade Egypten, och därför gick vi runt dem och dödade dem inte.</v>
<v n="11">Se nu hur de lönar oss! Nu har de kommit för att driva ut oss ur det land som du har gett oss.</v>
<v n="12">O vår Gud, tänker du inte stoppa dem? Vi har ingen möjlighet att klara oss själva mot denna väldiga armé. Vi vet inte vad vi ska göra, men vi har våra ögon riktade på dig."</v>
<v n="13">När folket från alla delar av Juda stod där inför Herren med hela sina familjer,</v>
<v n="14">kom Herrens Ande över Jahasiel, en levit och ättling till Asaf, som var son till Sakarja, son till Benaja, son till Jegiel, son till Mattanja.</v>
<v n="15">"Hör på mig, allt folk i Juda och Jerusalem och även du, kung Josafat!" utropade han. "Herren säger: 'Var inte rädda och bli inte förskräckta över denna väldiga armé. Striden är inte er utan Herrens.</v>
<v n="16">Gå till anfall mot dem i morgon! Ni kommer att träffa på dem vid Hassishöjden vid slutet av den dal som öppnar sig ut mot Jeruels öken.</v>
<v n="17">Men ni kommer inte att behöva strida! Inta era ställningar och stå lugnt och stilla och se vad Herren ska göra för er, ni folk i Juda och Jerusalem. Var inte rädda och missmodiga! Gå dit ut i morgon, för Herren är med er!'"</v>
<v n="18">Då föll kung Josafat ner på marken med ansiktet mot jorden, och allt folk i Juda och Jerusalem gjorde detsamma och bad till Herren.</v>
<v n="19">Sedan reste sig några leviter av Kehats och Koras släkter upp och prisade och tackade Herren, Israels Gud, med hög röst.</v>
<v n="20">Tidigt följande morgon drog Juda armé ut i Tekoas öken. Inför uppbrottet talade Josafat till dem: "Lyssna här till mig ni folk i Juda och Jerusalem", sa han. "Tro på Herren, er Gud, så ska ni ha framgång! Tro på hans profeter, så ska allt gå väl!"</v>
<v n="21">Efter att ha rådgjort med folkets ledare bestämde han att man skulle låta en kör leda marschen. De skulle sjunga: "Tacka Herren, för hans barmhärtighet varar för evigt".</v>
<v n="22">I samma ögonblick som de började sjunga och prisa Herren lät Herren arméerna från Ammon, Moab och Seirs bergsbygd börja strida och förgöra varandra.</v>
<v n="23">Ammoniterna och moabiterna vände sig först mot sina allierade från Seirs bergsbygd och dödade dem allesammans, och sedan vände de sig mot varandra.</v>
<v n="24">När Judas armé kom fram till det vakttorn som vette mot öknen, fann de döda kroppar ligga på marken så långt ögat nådde, och inte en enda av deras fiender hade undkommit.</v>
<v n="25">Kung Josafat och hans folk gick sedan ut för att plundra kropparna och kom tillbaka lastade med pengar, mantlar och ädelstenar, som de hade tagit från de döda. Det var så mycket att det tog dem tre dagar att få med sig allt.</v>
<v n="26">Den fjärde dagen samlades de i Lovsångsdalen, som den numera kallas, och prisade Herr en.</v>
<v n="27">Sedan återvände de till Jerusalem med Josafat i spetsen, glada över att Herren på ett sådant märkligt sätt hade räddat dem undan fienden.</v>
<v n="28">De tågade in i Jerusalem till musik av harpor, lyror och trumpeter och fortsatte fram till templet.</v>
<v n="29">När de kringliggande kungarikena fick höra att Herren själv hade stridit mot Israels fiender, kom stor fruktan för Gud över dem.</v>
<v n="30">Och nu blev det lugn och ro i Josafats rike, för Gud hade gett honom fred.</v>
<v n="31">Josafat blev kung över Juda vid trettiofem års ålder och regerade tjugofem år i Jerusalem. Hans mor hette Asuba och var dotter till Silhi.</v>
<v n="32">Han var en gudfruktig kung, precis som hans far Asa hade varit. Han försökte alltid följa Herrens befallningar</v>
<v n="33">och gjorde det med ett undantag: han försummade att riva ner offerhusen på höjderna. Inte heller hade folket på allvar beslutat sig för att följa sina förfäders Gud.</v>
<v n="34">Händelser från Josafats regering finns återgivna i Jehus, Hananis sons, krönika, som ingår i Israels kungars krönika.</v>
<v n="35">Vid slutet av sitt liv ingick Josafat en allians med Ahasja, kungen i Israel, som var en ogudaktig man.</v>
<v n="36">I Esjon-Geber byggde de fartyg som skulle segla till Tarsis.</v>
<v n="37">Då profeterade Elieser, Dodavahus son, mot Josafat och sa till honom: "Eftersom du har allierat dig med Ahasja, ska Herren låta ert företag gå i stöpet." Fartygen råkade ut för missöden och nådde aldrig fram till Tarsis.</v>
</c>
<c n="21">
<v n="1">Josafat dog och blev begravd på kungarnas begravningsplats i Jerusalem, och Joram blev kung efter honom.</v>
<v n="2">Hans bröder, Josafats andra söner, hette Asarja, Jehiel, Sakarja, Asarjahu, Mikael och Sefatja.</v>
<v n="3" t="4">Josafat hade gett var och en av dem stora penningsummor och dyrbara ädelstenar som gåvor och även överlämnat en del av de befästa städerna i Juda till dem. Men själva kungadömet gav han till Joram, eftersom denne var äldst.När Joram satt säkert på tronen, dödade han alla sina bröder och andra tänkbara rivaler till makten.</v>
<v n="5">Han var trettiotvå år gammal när han började regera, och han regerade i åtta år i Jerusalem.</v>
<v n="6">Men han var ogudaktig, precis som kungarna i Israel. Han var lika ogudaktig som Ahab, och han hade gift sig med en av Ahabs döttrar.</v>
<v n="7">Men Herren ville ogärna göra slut på Davids ätt, för han hade ingått ett förbund med David, som innebar att dennes ättlingar för alltid skulle sitta på tronen.</v>
<v n="8">Under Jorams regering gjorde kungen i Edom uppror och förklarade sig oberoende av Juda.</v>
<v n="9">Joram anföll honom med hela sin armé och alla sina vagnar. Edomiterna omringade honom, men han lyckades bryta sig igenom deras linjer under natten.</v>
<v n="10">Sedan den dagen har Edom fortsatt sitt uppror mot Juda. Libna gjorde också uppror, eftersom Joram hade vänt sig bort från Herren, sina förfäders Gud.</v>
<v n="11">Joram lät nämligen också bygga offertempel på höjderna i Juda och förledde folket i Jerusalem att tillbe avgudar. Det var han som förförde folket till denna avgudadyrkan.</v>
<v n="12">Då skrev profeten Elia ett brev till Joram: "Herren, din förfader Davids Gud, säger att du inte har följt de goda vägar din far Josafat vandrade på och inte heller följt kung Asas vägar,</v>
<v n="13">utan varit lika ogudaktig som kungarna i Israel och fått folket i Jerusalem och Juda att tillbe avgudar, alldeles som på kung Ahabs tid. Du har också dödat dina bröder, som var bättre än vad du är.</v>
<v n="14">Därför kommer Herren att förgöra detta folk genom en svår katastrof. Dina barn, dina hustrur och allt vad du äger och har ska drabbas.</v>
<v n="15">Själv kommer du att råka ut för en invärtes sjukdom, och dina tarmar ska ruttna bort."</v>
<v n="16">Sedan fick Herren filisteerna och araberna, som bodde intill etiopierna, att anfalla Joram.</v>
<v n="17">De marscherade mot Juda, gick över gränsen och tog med sig allt av värde från kungens palats, till och med hans söner och hustrur. Det var bara hans yngste son Ahasja som lyckades komma undan.</v>
<v n="18">Det var efter detta som Herren lät en obotlig tarmsjukdom drabba honom.</v>
<v n="19">Efter två års sjukdom föll hans inälvor ut, och han dog under fruktansvärda plågor. Man tände ingen eld för att hedra honom som man brukade vid kungliga begravningar.</v>
<v n="20">Han var trettiotvå år gammal när han började regera, och han regerade i åtta år i Jerusalem och dog utan att någon sörjde honom. Han begravdes i Jerusalem, men inte på den kungliga begravningsplatsen.</v>
</c>
<c n="22">
<v n="1">Folket i Jerusalem valde Ahasja, Jorams yngste son, till kung. De arabiska rövarbanden hade ju dödat hans äldre söner.</v>
<v n="2">Ahasja var tjugotvå år gammal när han besteg tronen, och han regerade i ett år i Jerusalem. Hans mor hette Atalja och var ättling till Omri.</v>
<v n="3">Ahasja vandrade på samma ogudaktiga vägar som Ahab, och hans mor uppmuntrade honom till att göra allt möjligt ont.</v>
<v n="4">Ja, han var lika ogudaktig som Ahab, för Ahabs familj blev hans rådgivare efter hans fars död, och detta ledde honom i fördärvet.</v>
<v n="5">Det var också deras råd Ahasja följde när han ingick en allians med kung Joram i Israel, Ahabs son, som låg i krig med den arameiske kungen Hasael vid Ramot i Gilead. Ahasja tågade dit med sin armé för att gå med i striden. Kung Joram i Israel blev sårad</v>
<v n="6">och vände tillbaka till Jisreel för att få vård. Ahasja besökte honom,</v>
<v n="7">men detta visade sig vara ett ödesdigert misstag, för Gud hade bestämt sig för att straffa Ahasja för hans allians med Joram. Det var under detta besök som Ahasja gick ut tillsammans med Joram för att möta Jehu, Nimsis son, som Herren hade utsett till att göra slut på Ahabs ätt.</v>
<v n="8">Medan Jehu for fram och dödade Ahabs familj och vänner, mötte han kung Ahasjas brorsöner, som hade varit hos Ahasja, och han dödade dem.</v>
<v n="9">Sedan sökte Jehu efter Ahasja, och hans män fann honom till sist i Samaria, där han hade gömt sig. De tog honom med sig till Jehu, som dödade honom. Men de gav honom en anständig begravning, därför att han var sonson till kung Josafat, en man som med hänförelse hade tjänat Herren. Ingen av Ahasjas ättlingar kunde upprätthålla makten och efterträda honom som kung.</v>
<v n="10">När Atalja, Ahasjas mor, fick höra att hennes son var död, bestämde hon sig för att ta livet av hela kungafamiljen och själv överta tronen.</v>
<v n="11">Men Joas, som var yngst, blev räddad av Josabeat, som var kung Ahasjas syster, och hon gömde honom och hans sköterska i ett sovrum. Josabeat var dotter till kung Joram och gift med prästen Jojada.</v>
<v n="12">Joas hölls gömd av dem i templet i sex år medan Atalja regerade som drottning.</v>
</c>
<c n="23">
<v n="1">I drottning Ataljas sjunde regeringsår fattade prästen Jojada mod och sammankallade vissa arméofficerare till en hemlig överläggning. Det var Asarja, Jerohams son, Ismael, Johanans son, Asarja, Obeds son, Maaseja, Adajas son och Elisafat, Sikris son.</v>
<v n="2" t="3">Dessa män reste i hemlighet ut över hela landet för att berätta om Jojadas planer för leviterna och familjernas huvudmän och uppmanade dem att komma till Jerusalem. Där svor de trohet mot den unge kungen, som fortfarande fanns gömd i templet."Nu är tiden inne för kungens son att inta tronen!" sa Jojada. "Herrens löfte att en ättling till kung David ska vara kung kommer att bli verklighet igen!</v>
<v n="4">Så här ska ni göra: En tredjedel av er, präster och leviter, som tjänstgör på sabbaten, ska bevaka alla dörrar,</v>
<v n="5" t="6">en tredjedel ska gå över till palatset, och en tredjedel ska finnas vid Nedre porten. Alla andra måste stanna på templets yttre förgård. Bara präster och leviter i tjänst får gå in i själva templet, eftersom bara de är invigda för detta.</v>
<v n="7">Ni leviter ska utgöra kungens livvakt. Håll era vapen i beredskap och döda alla obehöriga som går in i templet. Och håll er nära kungen vad som än händer!"</v>
<v n="8">Alla gjorde som de blivit beordrade av Jojada. Var och en av de tre ledarna anförde sin del av de präster som infunnit sig till tjänst på sabbaten och av dem som avslutade sitt arbetspass, för översteprästen Jojada lät dem inte gå hem.</v>
<v n="9">Sedan såg Jojada till att arméofficerarna fick spjut och sköldar i händerna, vapen som hade tillhört kung David och funnits förvarade i templet.</v>
<v n="10">De beväpnade officerarna bildade kedja runt kungen, från ena sidan till den andra framför templet och runt altaret på den yttre förgården.</v>
<v n="11">Sedan förde de ut den lille prinsen, satte en krona på hans huvud, gav honom Guds lag och utropade honom till kung."Länge leve kungen!" ljöd ropet, när Jojada och hans söner smorde honom.</v>
<v n="12">När drottning Atalja hörde all uppståndelse och de höga leveropen för kungen, rusade hon iväg till templet för att se vad som stod på. Där fick hon se kungen stå vid den pelare som brukade vara kungens plats i templet. Officerarna och trumpetarna och folk från hela landet fanns runt honom. Folket jublade och prästerna lät trumpeterna ljuda. Sångarna och musikanterna ledde folket i lovsång.Då rev Atalja sönder sina kläder och ropade: "Förräderi! Förräderi!"</v>
<v n="13" t="14">"För ut henne och döda henne", ropade prästen Jojada till officerarna. "Men gör det inte här i templet! Och döda alla som försöker rädda henne!"</v>
<v n="15" t="17">Folkmassan öppnade väg för dem, så att de kunde föra ut Atalja, och de dödade henne vid palatsets stallar.Sedan upprättade Jojada ett förbund mellan sig, kungen och folket att de skulle tillhöra Herren. Folkmassan rusade därefter över till Baals tempel, rev ner det och bröt sönder alla altaren och avgudabilder. Mattan, Baals präst, dödades framför altaret.</v>
<v n="18">Jojada utsåg sedan levitiska präster som vakter och till att bära fram brännoffer åt Herren, som det var föreskrivet i Moses lag, och han gjorde samma indelning av den levitiska släkten som kung David hade gjort. Alla sjöng av glädje medan de arbetade,</v>
<v n="19">och vakterna vid tempelporten såg till att allt som inte var helgat och alla obehöriga personer hölls utanför templet.</v>
<v n="20">Sedan ledde officerarna, furstarna, styresmännen och allt folket ut kungen från templet till palatset via Övre porten och satte honom på tronen.</v>
<v n="21">Alla i hela landet var glada och tacksamma, och staden fick lugn och ro nu när drottning Atalja var död.</v>
</c>
<c n="24">
<v n="1">Joas var bara sju år gammal när han blev kung, och han regerade i fyrtio år i Jerusalem. Hans mor hette Sibja och var från Beer-Seba.</v>
<v n="2">Joas gjorde allt för att behaga Herren så länge prästen Jojada levde.</v>
<v n="3">Denne valde två hustrur åt honom, och med dem fick han söner och döttrar.</v>
<v n="4">En tid senare beslutade Joas att reparera templet</v>
<v n="5">och sammankallade präster och leviter för att ge dem order:"Gå runt till alla städer i Juda och samla in de pengar som årligen ska tas upp för templets underhåll. Vänta inte, utan börja omedelbart!"Men leviterna gjorde sig ingen brådska.</v>
<v n="6">Då kallade kungen till sig översteprästen Jojada och frågade honom: "Varför har du inte bett leviterna gå ut och samla in tempelskatten från Juda städer och från Jerusalem? Dessa skatter som är föreskrivna av Guds tjänare Mose måste drivas in, så att templet kan repareras."</v>
<v n="7" t="8">De som hade stått på den ogudaktiga Ataljas sida hade låtit templet förfalla, och allt som var helgat åt Gud hade flyttats över till Baals tempel. Kungen befallde att man skulle tillverka en kista och sätta den utanför tempelporten.</v>
<v n="9">Sedan gick en befallning ut till alla städer i Juda och över hela Jerusalem, i vilken folket uppmanades att ge Herren den skatt som Guds tjänare Mose hade pålagt Israel.</v>
<v n="10">Alla, både ledare och allmänhet, bidrog med glädje till detta ändamål, och kistan fylldes gång på gång.</v>
<v n="11">Leviterna bar då kistan till de särskilda granskningsmän som skulle räkna pengarna.</v>
<v n="12">Kungen och Jojada gav pengarna till de män som var ansvariga för reparationerna, så att de kunde anställa stenhuggare, timmermän, smeder och gjutare för arbeten i järn och koppar.</v>
<v n="13">På så sätt fortsatte arbetet, och templet sattes i stånd efter hand. Man återställde det till dess tidigare utseende och förstärkte det.</v>
<v n="14">När allt var avslutat bar man fram pengarna som var över till kungen och Jojada, och det blev bestämt att man för dem skulle göra guld- och silverföremål, rökelsekärl och olika tillbehör till att användas vid offren.Så länge prästen Jojada levde bar man regelbundet fram brännoffer.</v>
<v n="15">Jojada blev mycket gammal och dog vid 130 års ålder.</v>
<v n="16">Han begravdes bland kungarna i Davids stad, eftersom han hade gjort så mycket gott för Israel, för Gud och för templet.</v>
<v n="17" t="18">Men efter Jojadas död kom ledarna i Juda till kung Joas och förmådde honom att överge sina förfäders Gud och hans tempel för att i stället börja tillbe avgudar. Då kom Guds vrede över Juda och Jerusalem än en gång.</v>
<v n="19">Men trots att Gud sände profeter för att föra dem tillbaka till Herren, så ville folket inte lyssna.</v>
<v n="20">Då kom Guds Ande över Sakarja, prästen Jojadas son. Han kallade samman folket, och inför dem alla sa han: "Gud vill veta varför ni är olydiga mot honom och hans befallningar. Eftersom ni handlar som ni gör kommer ni att misslyckas med allt. Ni har övergett Herren, och nu har han övergett er."</v>
<v n="21">Ledarna försökte då döda Sakarja, och till slut gav kung Joas själv order om det. Man stenade honom till döds på templets förgård.</v>
<v n="22">Kung Joas tänkte inte på hur lojal och trogen Sakarjas far Jojada hade varit mot honom, utan lät döda hans son. Sakarjas sista ord innan han dog var: "Herre, se vad de gör, och gör dem ansvariga!"</v>
<v n="23">Några månader senare kom den arameiska hären mot Juda och Jerusalem. Folkets ledare dödades, och krigsbytet skickades till kungen i Damaskus.</v>
<v n="24">Det var bara en mindre styrka som hade anfallit, men Herren lät den besegra Judas mäktiga armé därför att folket hade övergett Herren, sina förfäders Gud. På det sättet verkställde Gud domen över Joas.</v>
<v n="25">När arameerna drog sig tillbaka låg Joas svårt sårad. Då beslutade sig hans närmaste män för att döda honom, därför att han hade gett ordern om att stena Sakarja, prästen Jojadas son. De dödade honom där han låg försvarslös i sin säng. Joas begravdes i Davids stad, men inte på kungarnas begravningsplats.</v>
<v n="26">De som sammansvurit sig mot kungen var Sabad, son till ammonitiskan Simeat, och Josabad, son till moabitiskan Simrit.</v>
<v n="27">Om Joas söner och profetiorna över honom och om templets renovering finns att läsa i Kungarnas krönika.När Joas dog blev hans son Amasja kung efter honom.</v>
</c>
<c n="25">
<v n="1">Amasja var tjugofem år när han blev kung, och han regerade i tjugonio år i Jerusalem. Hans mor hette Joaddan och var från Jerusalem.</v>
<v n="2">Han gjorde det som var rätt inför Herren, även om det inte alltid var helhjärtat!</v>
<v n="3">När Amasja väl var insatt i sitt ämbete, dödade han de män som mördat hans far.</v>
<v n="4">Men han skonade deras barn på Herrens befallning i Moses lag, som säger att föräldrarna inte ska dö för barnens synder och inte heller barnen för föräldrarnas, utan att var och en ska svara för sin egen synd.</v>
<v n="5" t="6">Amasja organiserade också armén, och delade in Judas och Benjamins stammar familjevis med ledare för var och en. Vid en mönstring av alla som var tjugo år eller äldre fann man att det fanns 300.000 stridsdugliga män som kunde hantera spjut och sköld. Dessutom skaffade Amasja sig 100.000 legosoldater från Israel för en summa av 100 talenter i silver.</v>
<v n="7">Men då kom en profet med ett budskap från Herren: "Amasja! Använd inga soldater från Israel, för Herren är inte med dem.</v>
<v n="8">Om du låter dem gå med dina trupper i strid, kommer du att bli besegrad hur bra ni än kämpar, för Gud har makt att både hjälpa och stjälpa."</v>
<v n="9">"Men pengarna!" jämrade sig Amasja. "Hur ska det gå med dem?" Profeten svarade: "Herren har makt att ge dig mycket mer än så!"</v>
<v n="10">Amasja skickade alltså hem legosoldaterna igen till Efraim, och de gav sig iväg kokande av ilska över förolämpningen.</v>
<v n="11">Men Amasja tog mod till sig och ledde sin armé till Saltdalen och dödade där 10.000 man från Seir.</v>
<v n="12">Ytterligare 10.000 togs till fånga. De fördes upp på en klippavsats och störtades över kanten, så att de krossades mot stenblocken nedanför.</v>
<v n="13">Under tiden anföll de legosoldater, som blivit tillbakaskickade, flera av Judas städer i trakten av Bet-Horon och Samaria. De dödade 3.000 och tog med sig ett stort byte.</v>
<v n="14">När kung Amasja vände tillbaka efter att ha slagit edomiterna, förde han med sig avgudar, som tagits från folket i Seir. Han satte till och med upp dem som sina egna gudar, bad till dem och tände rökelse till dem.</v>
<v n="15">Detta gjorde att Herren blev mycket vred, och han sände en profet till Amasja som frågade: "Varför ber du till gudar som inte ens kunde rädda sitt eget folk undan dig?"</v>
<v n="16">"När blev du min rådgivare?" svarade kungen. "Sluta genast, annars ska jag döda dig!"Profeten gick därifrån, men han gav kungen denna varning: "Jag vet att Gud har bestämt sig för att förgöra dig, därför att du har tillbett dessa gudar och inte lyssnat till mitt råd."</v>
<v n="17">Kung Amasja i Juda följde sedan sina rådgivares uppmaning och förklarade krig mot kung Joas i Israel, Joahas son och Jehus sonson.</v>
<v n="18">Kung Joas svarade med denna liknelse: "På Libanons berg fanns det en tistel, som sa till en ceder: 'Ge din dotter till hustru åt min son.' Just då kom ett vilddjur och trampade ner tisteln!</v>
<v n="19">Du är väldigt stolt över att du har erövrat Edom, men jag råder dig att stanna hemma och inte befatta dig med mig, för då kommer du och hela Juda att råka illa ut."</v>
<v n="20">Men Amasja ville inte höra på detta, för Gud planerade att förgöra honom, därför att han hade tillbett Edoms gudar.</v>
<v n="21">Då attackerade Joas och arméerna möttes i Bet-Semes i Juda.</v>
<v n="22">Juda blev besegrat och trupperna flydde.</v>
<v n="23">Kung Joas i Israel tog den besegrade kung Amasja till fånga och förde honom till Jerusalem. Där gav han order om att 200 meter av tempelmuren skulle brytas ner från Efraimsporten till Hörnporten.</v>
<v n="24">Han bar ut alla skatter och guldkärl från templet, som stod under Obed-Edoms familjs vård, liksom alla skatter från palatset. Han tog också gisslan, innan han återvände med alltsammans till Samaria.</v>
<v n="25">Men kung Amasja i Juda överlevde kung Joas i Israel med femton år.</v>
<v n="26">Händelser under kung Amasjas regering finns återgivna i Judas och Israels kungars krönika.</v>
<v n="27">Där står också hur Amasja vände sig bort från Gud, hur hans folk sammansvor sig mot honom i Jerusalem, och hur han flydde till Lakis, dit folket förföljde honom och dödade honom.</v>
<v n="28">De tog hans döda kropp och förde den tillbaka med häst till Jerusalem och begravde den på den kungliga begravningsplatsen.</v>
</c>
<c n="26">
<v n="1">Folket i Juda krönte sedan den sextonårige Ussia till sin nye kung.</v>
<v n="2">Efter sin fars död byggde han upp staden Elot och lade den på nytt under Juda.</v>
<v n="3">Sammanlagt regerade han femtiotvå år i Jerusalem. Hans mor hette Jekilja och var från Jerusalem.</v>
<v n="4">Ussia följde i sin far Amasjas fotspår och var en god kung.</v>
<v n="5">Medan Sakarja levde var Ussia alltid angelägen att behaga Gud. Sakarja undervisade Ussia om Guds vägar. Så länge kungen sökte Guds vilja hade han framgång.</v>
<v n="6">Ussia förklarade krig mot filisteerna, intog städerna Gat, Jabne och Asdod och bröt ner dess murar. Sedan byggde han nya städer i området kring Asdod och i andra delar av filisteernas land.</v>
<v n="7">Gud hjälpte honom inte bara med hans krig mot filisteerna, utan också i hans strider mot araberna från Gur-Baal och i kriget mot maoniterna.</v>
<v n="8">Ammoniterna betalade årlig skatt till honom, och ryktet om honom spred sig ända till Egypten, för han var mycket mäktig.</v>
<v n="9">Ussia byggde befästa torn i Jerusalem vid Hörnporten och Dalporten och vid murens hörn.</v>
<v n="10">Han byggde också befästningar i öknen och flera vattenreservoarer, för han hade stora boskapshjordar i dalarna och på slätterna. Han var en man som tyckte om åkerbruk och hade många gårdar och vingårdar, både på bergssluttningarna och i de bördiga dalarna.</v>
<v n="11">Han hade en vältränad och välorganiserad armé till vilken männen inkallades efter en mönstring, som armésekreteraren Jeguel och hans medhjälpare Maaseja gjorde. Överbefälhavare var Hananja.</v>
<v n="12" t="13">Huvudmännen för släkterna var 2.600 till antalet. Under deras befäl fanns en armé på 307.500 man, beredda att i strid försvara sin kung.</v>
<v n="14">Ussia försåg hela armén med sköldar, spjut, hjälmar, pansar, bågar och slungstenar.</v>
<v n="15">I Jerusalem lät han göra krigsredskap, konstruerade av skickliga män. De användes för att skjuta pilar och stenar från tornen och bröstvärnen. Ryktet om Ussia spreds vitt och brett, och Herren gjorde honom mycket mäktig.</v>
<v n="16">Men makten gjorde honom högmodig och ledde senare till hans fall. Han syndade mot Gud genom att gå in i det heliga i templet och personligen tända rökelse på altaret.</v>
<v n="17" t="18">Översteprästen Asarja gick in efter honom med åttio andra modiga präster och befallde honom att gå ut därifrån."Det är inte tillåtet för dig, Ussia, att tända rökelse", förklarade de. "Det är bara prästerna, Arons söner, som får utföra den uppgiften, de som är helgade för detta. Gå ut, för du har begått ett brott, och Herren kan inte acceptera detta!"</v>
<v n="19">Ussia blev arg och vägrade ställa ifrån sig rökelsekaret han höll i. Mitt under sitt raseriutbrott drabbades han av spetälska!</v>
<v n="20">När Asarja och de andra såg detta tvingade de ut honom, men då insåg Ussia också själv vad Herren hade gjort med honom och var angelägen att komma därifrån så snabbt som möjligt.</v>
<v n="21">Kung Ussia förblev spetälsk ända till sin död och bodde avskild från andra människor och från templet. Hans son Jotam blev hans ställföreträdare och förde befälet i palatset och dömde över folket i landet.</v>
<v n="22">Om Ussias regering, från början till slut, finns att läsa i profeten Jesajas bok, Amos son.</v>
<v n="23">När Ussia hade dött blev han inte begravd bland sina förfäder utan på ett fält i närheten på grund av att han varit spetälsk. Hans son Jotam blev ny kung i landet.</v>
</c>
<c n="27">
<v n="1">Jotam var tjugofem år gammal när han blev kung i Jerusalem, och han regerade där i sexton år. Hans mor hette Jerusa och var dotter till Sadok.</v>
<v n="2">Han följde sin fars goda exempel, men han syndade inte som Ussia gjort genom att bränna rökelse i templet. Men folket fortsatte med sina ogudaktiga handlingar.</v>
<v n="3">Jotam byggde upp Övre porten i templet och även murarna på höjden, där templet var beläget.</v>
<v n="4">Han byggde städer i berglandskapet i Juda och anlade befästningar och torn på de skogklädda höjderna.</v>
<v n="5">Hans krig mot ammoniterna var så framgångsrikt att han under de följande tre åren fick en årlig skatt på hundra talenter i silver (ca 3,75 ton), 10.000 säckar vete och 10.000 säckar korn av dem.</v>
<v n="6">Han blev mycket mäktig, därför att han var noga med att vandra på Herrens vägar.</v>
<v n="7">Allt övrigt som är att säga om hans liv, hans krig och annat han företog sig, finns att läsa i Israels och Juda kungars krönika.</v>
<v n="8">Jotam började sin regering när han var tjugofem år gammal och regerade i sexton år i Jerusalem.</v>
<v n="9">När han hade dött blev han begravd i Jerusalem, och hans son Ahas blev kung efter honom.</v>
</c>
<c n="28">
<v n="1">Ahas var tjugo år när han blev kung, och han regerade i sexton år i Jerusalem. Men han var en ogudaktig kung, och inte som sin förfader kung David.</v>
<v n="2">Han följde nämligen Israels kungars exempel och tillverkade avgudar för att kunna tillbe Baalerna.</v>
<v n="3">Han for också ut till Hinnoms dal och tände rökelse till avgudarna där, och han offrade till och med sina egna barn i eld, precis som de hedniska folk som blev utkastade ur landet av Herren för Israels skull.</v>
<v n="4">Ja, han offrade och tände rökelse överallt på höjderna och under alla stora träd.</v>
<v n="5">Detta var anledningen till att Herren Gud tillät kungen i Aram att besegra honom och föra bort en stor del av befolkningen till Damaskus. Trupper från Israel orsakade honom också stora problem och dödade ett stort antal av hans soldater.</v>
<v n="6">På en enda dag dödades 120.000 av Ahas soldater av en armé ledd av Peka, Remaljas son. Det skedde därför att de hade vänt sig bort från Herren, sina förfäders Gud.</v>
<v n="7">Sedan dödade Sikri, en tapper krigare från Efraim, kungens son Maaseja, Asrikam, den ansvarige för palatset, och Elkana, kungens närmaste man.</v>
<v n="8">Trupperna från Israel tog också 200.000 kvinnor och barn från Juda som fångar och dessutom ett mycket stort byte, som de förde med sig till Samaria.</v>
<v n="9">Men Herrens profet Oded fanns i Samaria, och han gick ut för att möta israeliterna när de kom tillbaka."Hör på!" utropade han. "Herren, era förfäders Gud, var arg på Juda och lät er besegra dem, men ni har anställt en massaker på dem utan förbarmande, och detta har nått ända upp till himlen.</v>
<v n="10">Ni tänker väl inte göra dessa människor från Juda och Jerusalem till slavar? Har inte ni också genom detta syndat mot Herren, er Gud?</v>
<v n="11">Lyssna till mig och låt era släktingar vända tillbaka hem, för nu har Herrens vrede kommit över er!"</v>
<v n="12">Några av de mest framstående ledarna i Efraim kom också med invändningar. Det var Asarja, Johanans son, Berekja, Mesillemots son, Hiskia, Sallums son, och Amasa, Hadlais son.</v>
<v n="13">"Ni kan inte föra hit dessa fångar!" förklarade de. "Om ni gör det kommer Herren att vända sig mot oss, och denna synd blir lagd till många andra vi gjort oss skyldiga till. Vi har nog med bekymmer med vårt förhållande till Gud som det är."</v>
<v n="14">Krigsfolket överlämnade då fångarna och bytet till styresmännen, så att de skulle få besluta om vad man borde göra.</v>
<v n="15">De lät dela ut kläder från krigsbytet till de kvinnor och barn som behövde det. De gav dem skor, mat och vin. De gamla och sjuka sattes på åsnor och fördes tillbaka till sina familjer i Jeriko, Palmstaden.</v>
<v n="16">Vid den tiden bad kung Ahas i Juda den assyriske kungen att bli hans allierade i ett krig mot Edom. Edomiter hade nämligen gått in i Juda och tagit många bland folket som slavar.</v>
<v n="17" t="18">Samtidigt invaderade filisteerna städer på låglandet och i Negev. De hade redan intagit Bet-Semes, Ajalon, Gederot, Soko, Timna och Gimso med kringliggande byar.</v>
<v n="19">Herren ville nämligen förödmjuka Juda på grund av kung Ahas olydnad mot Herren.</v>
<v n="20">Men Tillegat-Pilneeser, kungen i Assyrien, blev bara till besvär i stället för en hjälp mot fienden.</v>
<v n="21">Att Ahas hade gett honom guld från templet och skatter från palatset spelade ingen roll.</v>
<v n="22">Under denna tid av motgång blev kung Ahas alltmer trolös mot Herren.</v>
<v n="23">Han offrade till de gudar som folket i Damaskus tillbad och trodde att det skulle hjälpa: "Om de kunde hjälpa mina fiender kanske de kan hjälpa mig också, om jag offrar till dem", tänkte han. Men de blev i stället både hans och folkets undergång.</v>
<v n="24">Kungen tog bort guldkärlen från templet och stängde dörrarna dit, så att ingen kunde tillbe där. I stället lät han göra hedniska altaren i varje gathörn i Jerusalem.</v>
<v n="25">Han gjorde likadant i alla Juda städer och drog på så sätt Herrens, sina förfäders Guds vrede över sig.</v>
<v n="26">Om hans liv och regering finns att läsa i Judas och Israels kungars krönika.</v>
<v n="27">När kung Ahas hade dött begravdes han i Jerusalem, men inte i de kungliga gravarna. Hans son Hiskia blev kung efter honom.</v>
</c>
<c n="29">
<v n="1">Hiskia var tjugofem år gammal när han blev kung över Juda, och han regerade i tjugonio år i Jerusalem. Hans mor hette Abia och var Sakarjas dotter.</v>
<v n="2">Hans regeringstid var god i Herrens ögon, precis som hans förfader Davids hade varit.</v>
<v n="3">I första månaden av Hiskias första regeringsår öppnade han på nytt dörrarna till templet och reparerade dem.</v>
<v n="4" t="5">Han kallade sedan samman prästerna och leviterna till ett möte på den öppna platsen öster om templet och talade till dem:"Lyssna till mig, alla leviter! Helga er och helga det tempel som är byggt åt Herren, era förfäders Gud. Rensa ut allt orent ur det!</v>
<v n="6">Våra förfäder har nämligen begått en svår synd inför Herren, vår Gud, då de övergav Herren och hans tempel och vände det ryggen.</v>
<v n="7">De stängde dörrarna, släckte ljusstakarna, försummade att tända rökelse och att bära fram brännoffer.</v>
<v n="8">Därför har Herrens vrede kommit över Juda och Jerusalem. Han har låtit oss bli avskydda och föraktade.</v>
<v n="9">Våra föräldrar har dödats i krig, och våra söner, döttrar och hustrur är i fångenskap på grund av allt detta.</v>
<v n="10">Nu vill jag att vi ska förnya förbundet med Herren, Israels Gud, så att hans vrede viker från oss.</v>
<v n="11">Mina barn, missköt inte era uppgifter längre, för Herren har utsett er till att vara inför honom, att tjäna honom och tända rökelse åt honom!"</v>
<v n="12" t="14">Många leviter lyssnade till hans vädjan och började arbeta, bland dem Mahat, Amasais son, och Joel, Asarjas son från Kehats släkt, Kis, Abdis son, och Asarja, Jehallelels son från Meraris släkt, Joa, Simmas son, och Eden, Joas son från Gersons släkt, Simri och Jeguel från Elisafans släkt, Sakarja och Mattanja från Asafs släkt, Jehuel och Simei från Hemans släkt och Semaja och Ussiel från Jedutuns släkt.</v>
<v n="15">Alla dessa samlade nu sina bröder och renade sig och började rensa upp i templet, som kungen på Herrens vägnar hade befallt dem.</v>
<v n="16">Prästerna renade templets inre och bar ut allt orent till förgården, och sedan vidare till bäcken Kidron.</v>
<v n="17">Allt detta hade börjat den första dagen i månaden, och efter åtta dagar hade de hunnit fram till ingången. Sedan tog det ytterligare åtta dagar att göra i ordning templets inre. Hela arbetet tog alltså sexton dagar.</v>
<v n="18">Sedan gick de till palatset och rapporterade för kung Hiskia: "Nu har vi rensat hela templet och brännofferaltaret med alla dess tillbehör och även bordet för skådebröden och dess tillbehör.</v>
<v n="19">Dessutom har vi hämtat tillbaka och helgat alla de föremål som kung Ahas tog bort när han stängde templet. De finns nu vid Herrens altare."</v>
<v n="20">Tidigt nästa morgon gick kung Hiskia till templet tillsammans med stadens ämbetsmän.</v>
<v n="21">De tog sju unga tjurar, sju baggar, sju lamm av hankön och sju bockar som ett syndoffer för folket och templet.Hiskia gav prästerna, Arons söner, order om att offra allt detta på Herrens altare.</v>
<v n="22">De slaktade tjurarna, och prästerna tog blodet och stänkte det på altaret. Sedan slaktade de baggarna och stänkte deras blod på altaret, och på samma sätt gjorde de med lammen.</v>
<v n="23">Bockarna till syndoffret fördes därefter fram inför kungen och hans ämbetsmän, som alla lade sina händer på dem.</v>
<v n="24">Prästerna slaktade djuren och göt ut ett syndoffer av djurens blod på altaret till försoning för hela Israel, precis som kungen uttryckligen hade befallt.</v>
<v n="25" t="26">Hiskia organiserade leviterna i templet och försåg dem med cymbaler, lyror och harpor. Detta var i överensstämmelse med Davids och profeterna Gads och Natans föreskrifter, som de fått från Herren. Leviterna stod beredda med sina instrument och prästerna med trumpeter.</v>
<v n="27">När Hiskia gav order om att brännoffret skulle läggas på altaret, började lovsången ackompanjerad av alla instrument.</v>
<v n="28">Under hela ceremonin tillbad alla Herren, sångarna sjöng och trumpetarna spelade.</v>
<v n="29">Efter offret böjde sig kungen och hans medhjälpare i tillbedjan inför Herren.</v>
<v n="30">Kung Hiskia uppmanade leviterna att prisa Herren med några av Davids och profeten Asafs psalmer. De tillbad, sjöng och prisade Herren under stor glädje.</v>
<v n="31">"Reningsceremonin är över. För nu fram era slaktoffer och lovoffer", sa Hiskia.Folk från alla delar av landet bar då fram sina slaktoffer och lovoffer, och de som av hjärtat ville det bar också fram brännoffer.</v>
<v n="32" t="33">Sammanlagt var det 70 tjurar, 100 baggar och 200 lamm till brännoffren. Allt som allt offrades 600 tjurar och 3.000 får och getter.</v>
<v n="34">Men det fanns inte tillräckligt många präster för beredningen av brännoffren, så deras bröder leviterna hjälpte dem tills fler präster hunnit rena sig för tjänst, för leviterna hade varit ivrigare än prästerna att förbereda sig.</v>
<v n="35">Det fanns ett överflöd av brännoffer och vanliga drickoffer och många tackoffer.På detta sätt blev templet återupprättat, så att man kunde offra där.</v>
<v n="36">Hiskia och allt folket var lyckliga över att Gud så snabbt hade hjälpt dem med allt detta.</v>
</c>
<c n="30">
<v n="1">Kung Hiskia sände nu ett meddelande till hela Israel, Juda, Efraim och Manasse, i vilket han inbjöd alla att komma till templet i Jerusalem för att fira påsken.</v>
<v n="2" t="3">Kungen, hans medhjälpare och församlingen i Jerusalem hade bestämt att man den här gången skulle fira påsken en månad senare än vanligt. Skälet till detta var att inte tillräckligt många präster hunnit rena sig, och att det var svårt att på så kort varsel hinna samla hela folket.</v>
<v n="4">Kungen och hans rådgivare var helt överens om detta.</v>
<v n="5">De skickade ut en befallning om påskfirandet över hela Israel, från Dan ända till Beer-Seba, och inbjöd alla. Man hade inte tidigare firat högtiden så allmänt som det var föreskrivet.</v>
<v n="6">Kurirer sändes ut över hela Israel och Juda med en inbjudan: "Kom tillbaka till Herren, Abrahams, Isaks och Israels Gud, så att han vänder tillbaka till oss, som har lyckats komma undan den assyriske kungen.</v>
<v n="7">Var inte som era föräldrar och bröder, som syndade mot Herren, sina förfäders Gud, och råkade i stor nöd!</v>
<v n="8">Var inte så hårdhjärtade som de, utan överlämna er åt Herren och kom till hans tempel, det som han har helgat åt sig för evig tid. Tjäna Herren, er Gud, så att hans vrede viker bort från er!</v>
<v n="9">Om ni vänder er till Herren igen, kommer era bröder och era barn att bli behandlade väl i sin fångenskap, och de ska få möjlighet att vända tillbaka till sitt land. Herren, er Gud, är full av godhet och barmhärtighet, och han ska inte vända sitt ansikte från er, om ni vänder tillbaka till honom."</v>
<v n="10">Budbärarna for från stad till stad genom hela Efraim och Manasse ända till Sebulon, men för det mesta blev de mottagna med hånskratt!</v>
<v n="11">Några från Asers, Manasses och Sebulons stammar ödmjukade sig trots allt inför Herren och kom till Jerusalem.</v>
<v n="12">Men i Juda kände hela folket en stark längtan att lyda Herrens befallningar, precis som kungen och hans ämbetsmän hade uppmanat dem till.</v>
<v n="13">Följden blev att oerhört många samlades i Jerusalem till påskfirandet.</v>
<v n="14">De rev ner alla hedniska altaren i Jerusalem, slog sönder rökelsealtarena och kastade dem i Kidrons dal.</v>
<v n="15">Den fjortonde dagen i andra månaden slaktade man påsklammen. Då skämdes prästerna och leviterna för att de inte hade varit mer engagerade och renat sig och burit fram brännoffer i templet.</v>
<v n="16">De intog sina platser, som gudsmannen Mose föreskrivit i sin lag, och prästerna stänkte det blod som de fått av leviterna på altaret.</v>
<v n="17" t="19">Eftersom många av dem som kom från Efraim, Manasse, Isaskar och Sebulon var orena, och inte hade gått igenom reningsceremonin, slaktade leviterna påsklammen i deras ställe. Sedan bad kung Hiskia för dem, och de tilläts att äta påskmåltiden, fastän detta egentligen var i strid med Guds föreskrifter, men Hiskia sa: "Herren ska i sin nåd förlåta var och en som bestämmer sig för att följa honom, även om reningen för ceremonin inte blivit utförd i tid."</v>
<v n="20">Herren hörde Hiskias bön och gick folket till mötes.</v>
<v n="21">Man firade påsken i Jerusalem i sju dagar under stor glädje, medan leviterna sjöng inför Herren till musik.</v>
<v n="22">Kung Hiskia berömde dem för deras goda insats i firandet. Under sju dagar åt de sin del av offren och prisade Herren, sina förfäders Gud.</v>
<v n="23">Man bestämde sig för att fortsätta firandet i ytterligare sju dagar.</v>
<v n="24">Kung Hiskia gav folket 1.000 tjurar och 7.000 får och getter till offren, och folkets ledare bidrog med 1.000 tjurar och 10.000 får och getter. En stor grupp präster hade nu renat sig till tjänst.</v>
<v n="25">Folket i Juda gladde sig tillsammans med präster, leviter, främlingar och alla som kom från Israel.</v>
<v n="26">Jerusalem hade inte varit med om en sådan högtid sedan Salomos, kung Davids sons, dagar.</v>
<v n="27">Prästerna och leviterna välsignade folket, och Herren hörde deras böner från sin boning i himlen.</v>
</c>
<c n="31">
<v n="1">När högtiden var över började en intensiv kampanj mot avgudadyrkan i landet. De som varit i Jerusalem under påskfirandet gick till städerna i Juda, Benjamin, Efraim och Manasse och rev ner avgudaaltaren, slog sönder obelisker och förstörde alla kultplatser för avgudadyrkan. Sedan vände alla tillbaka hem.</v>
<v n="2">Hiskia organiserade nu prästerna och leviterna i tjänstgöringsgrupper, som skulle bära fram brännoffer och tackoffer och prisa och tacka Herren.</v>
<v n="3">Han gav också personligen en gåva bestående av djur till de dagliga brännoffren morgon och kväll, liksom till regelbundna sabbatshögtider och nymånadsfester och andra årliga högtider som var föreskrivna i Guds lag.</v>
<v n="4">Dessutom befallde han folket i Jerusalem att ge det föreskrivna till prästerna och leviterna, så att dessa helt kunde ägna sig åt de uppgifter som krävdes enligt Guds lag.</v>
<v n="5" t="6">Så snart denna order gick ut handlade folket och kom med det första från sina skördar av säd, vin, olivolja, honung och allt annat, en tiondel av allt, så som det var föreskrivet i Guds lag. De som bodde ute på landsbygden i Juda, i närheten av Jerusalem, förde med sig en tiondel av sin boskap och sina får och av allt annat som skulle ges och lade det i stora högar.</v>
<v n="7" t="8">Man började under den tredje månaden och fortsatte ända fram till den sjunde. När Hiskia och hans ämbetsmän kom och fick se högarna, prisade de Herren och hans folk.</v>
<v n="9">"Varifrån har allt det här kommit?" frågade Hiskia prästerna och leviterna.</v>
<v n="10">Översteprästen Asarja från Sadoks släkt svarade: "Detta är tiondet! Vi har ätit av detta i många veckor, och ändå är allt det här kvar, för Herren har välsignat sitt folk."</v>
<v n="11">Då beslutade Hiskia att göra i ordning förrådsrum i templet, och</v>
<v n="12" t="13">allt det som givits fördes in i Herrens hus. Leviten Konanja fick ansvaret för detta förråd tillsammans med sin bror Simei och medhjälpare var Jehiel, Asasja, Nahat, Asael, Jerimot, Josabad, Eliel, Jismakja, Mahat och Benaja. Kung Hiskia och översteprästen Asarja hade utsett dessa män.</v>
<v n="14" t="15">Leviten Kore, Jimnas son, som vaktade Östra porten, fick ansvar för att offren delades ut till prästerna. Eden, Minjamin, Jesua, Semaja, Amarja och Sekanja var trogna medhjälpare till honom ute i de olika städerna. De delade ut gåvorna till prästfamiljerna utan anseende till rang och värdighet.</v>
<v n="16" t="19">Dessutom fick varje man och varje pojke över tre års ålder, som fanns med i släktregistret, sin del - var och en som fick komma in i templet för att göra tjänst enligt ordningen för sin familj. Likaså fick varje präst som representerade sin familj och varje levit över tjugo år som hade föreskrivna uppgifter i templet sin del. Alla fick sitt, barn, kvinnor, söner och döttrar, ja, alla som fanns med i släktregistren. De utvalda männen var mycket noggranna i uppgiften att fördela tiondet bland präster och leviter. Vad gäller de präster som bodde i byarna eller utanför städerna, så fick de sin föreskrivna del av män särskilt utvalda för uppgiften. Alla som fanns med i leviternas släktregister fick sin del.</v>
<v n="20">På så sätt ordnade kung Hiskia med utdelningen över hela Juda, och han gjorde det som var rätt i Herrens, hans Guds, ögon.</v>
<v n="21">Hans avsikt var att skapa respekt för templet och lagen och för ett gudfruktigt liv. På grund av sin inställning gjorde Herren honom mycket framgångsrik.</v>
</c>
<c n="32">
<v n="1">Trots Hiskias trogna arbete för Herren blev han angripen av kung Sanherib av Assyrien, som belägrade Judas städer i tanke att erövra dem.</v>
<v n="2">När det stod klart att Saherib tänkte anfalla Jerusalem,</v>
<v n="3">sammankallade Hiskia sina furstar och ämbetsmän till krigsråd, och det bestämdes att man skulle täppa igen alla källor som låg utanför staden.</v>
<v n="4">Ett stort arbetslag organiserades för detta, och de dämde också upp den bäck som rann genom trakten."Varför skulle kungen av Assyrien hitta vatten när han kommer hit?" sa man.</v>
<v n="5">Hiskia arbetade hårt med att reparera murarna där de var bristfälliga och byggde till och med upp dem där de var nerbrutna. För att ytterligare öka säkerheten byggde han en andra mur utanför den första, befäste terrasserna vid Sions borg och lät tillverka en mängd vapen och sköldar.</v>
<v n="6">Han satte en hel armé på fötter och utsåg officerare, som han sammankallade på den öppna platsen vid stadsporten. I ett tal till dem försökte han stärka deras mod:</v>
<v n="7">"Var starka och modiga, och var inte rädda för kungen i Assyrien och hans väldiga armé, för den som är med oss är större än den som är med honom!</v>
<v n="8">Kungen har en stor armé, men den består av vanliga människor, medan vi har Herren, vår Gud, som strider för oss!"När de hörde detta fick de alla nytt mod.</v>
<v n="9">Kung Sanherib i Assyrien skickade sändebud till kung Hiskia och invånarna i Jerusalem, medan han fortfarande belägrade Lakis, och lät säga:</v>
<v n="10">"Kung Sanherib i Assyrien hälsar och säger: 'Tror ni att ni kan överleva min belägring av Jerusalem?</v>
<v n="11">Kung Hiskia försöker få er att begå självmord genom att stanna kvar i staden. Ni kommer att dö av hunger och törst. Tro honom inte när han säger att Herren, er Gud, ska befria er från kungen i Assyrien!</v>
<v n="12">Ni inser väl att det var Hiskia som förstörde alla avgudar och befallde Juda och Jerusalem att använda bara det som finns i templet till att tända rökelse på.</v>
<v n="13">Ni vet väl att jag och mina företrädare på Assyriens tron aldrig har misslyckats med att besegra något enda av de folk vi anfallit, och inget folks gudar har kunnat göra det minsta för att rädda dem.</v>
<v n="14">Nämn bara ett enda tillfälle när någon, någonstans kunnat stå emot oss! Vad är det som får er att tro att er Gud skulle kunna lyckas bättre?</v>
<v n="15">Låt inte Hiskia lura er! Tro inte på honom! Ingen gud i något land har någonsin kunnat rädda sitt folk från mig eller mina föregångare. Varför skulle då er Gud kunna göra det!'"</v>
<v n="16">På detta sätt hädade sändebuden Herren Gud och hånade hans tjänare Hiskia genom sina förolämpningar.</v>
<v n="17">Kung Sanherib skickade också flera andra brev, där han hädade Herren, Israels Gud."Alla andra länders gudar misslyckades med att rädda sina folk från min hand, och Hiskias Gud kommer också att misslyckas", skrev han.</v>
<v n="18">Budbärarna som kom med breven skrek ut hotelser på hebreiska till folket som samlats på stadsmurarna och försökte på så sätt att skrämma dem.</v>
<v n="19">Dessa budbärare talade om Jerusalems Gud som om han varit en av de hedniska gudarna, en avgud gjord av människor.</v>
<v n="20">Kung Hiskia och profeten Jesaja, Amos son, ropade då till Gud i himlen,</v>
<v n="21">och Herren skickade en ängel som förintade hela den assyriska armén med alla dess befälhavare och officerare. Sanherib vände tillbaka till sitt eget land totalt besegrad. Och när han kom till sin egen guds tempel, blev han dödad av några av sina söner.</v>
<v n="22">På så sätt räddade Herren Hiskia och folket i Jerusalem, och man hade inte längre någon inblandning i rikets affärer från Assyrien eller något annat land. Herren beskyddade dem på alla sidor.</v>
<v n="23">Från det tillfället blev kung Hiskia mycket respekterad av de kringliggande länderna, och många offer fördes fram till Herren i Jerusalem. Med dem följde ofta dyrbara gåvor till kung Hiskia.</v>
<v n="24">Vid denna tid blev Hiskia dödssjuk och bad till Herren, och Herren svarade honom med ett under.</v>
<v n="25">Men Hiskia var stolt och tog inte emot Guds omtanke som han borde, och därför kom Herrens vrede över honom och över Juda och Jerusalem.</v>
<v n="26">Då ödmjukade sig Hiskia och Jerusalems invånare och drabbades därför inte av Herrens vrede under Hiskias livstid.</v>
<v n="27">Hiskia blev mycket rik och högt aktad. Han måste bygga särskilda skattkamrar för allt sitt silver och guld, för dyrbara ädelstenar, välluktande kryddor, sköldar och andra värdefulla föremål.</v>
<v n="28" t="29">Han byggde också flera förrådshus för säd, vin och olivolja och stallar och fållor för stora boskaps-, får- och gethjordar. Han byggde byar och köpte boskap i mängd. Gud hade gjort honom oerhört rik.</v>
<v n="30">Det var Hiskia som dämde upp Övre källan i Gihon och förde dess vatten ner till västra sidan av Davids stad i Jerusalem. Hiskia lyckades med allt han företog sig.</v>
<v n="31">Men när sändebud kom från Babylon för att få veta mer om det under han varit med om, lämnade Gud honom åt sig själv för att pröva honom och se hurdan han egentligen var.</v>
<v n="32">I övrigt om Hiskia, hans liv och allt han uträttade för Herren, finns berättat i profeten Jesajas, Amos sons, bok och i Judas och Israels kungars krönika.</v>
<v n="33">När Hiskia dog begravde man honom bland de övriga kungarna på höjden, och hela Juda och Jerusalem ärade honom vid hans död.Han efterträddes av sin son Manasse.</v>
</c>
<c n="33">
<v n="1">Manasse var bara tolv år gammal när han blev kung, och han regerade i femtiofem år i Jerusalem.</v>
<v n="2">Men det var en ogudaktig regeringsperiod, för han uppmuntrade sitt folk att tillbe samma gudar som de hedniska folken i landet hade tillbett innan Herren drev ut dem för Israels skull.</v>
<v n="3">Han byggde upp alla de hedniska altaren som hans far Hiskia hade rivit ner, baalsaltare, aseror och avbilder av solen, månen och stjärnorna.</v>
<v n="4" t="5">Han byggde till och med altaren på templets båda förgårdar till solen, månen och stjärnorna, på den plats om vilken Herren hade sagt att han för alltid skulle tillbes.</v>
<v n="6">Manasse offrade dessutom sina egna barn i eld i Hinnoms dal. Han rådfrågade spåmän och andebesvärjare och gjorde mycket ont och utmanande i Herrens ögon.</v>
<v n="7">Ja, han ställde upp en avgud i Guds tempel, precis där Gud hade sagt till David och hans son Salomo: "Jag ska äras här i detta tempel och i Jerusalem, i den stad som jag har valt att bli ärad i framför alla andra städer i Israel.</v>
<v n="8">Om ni bara lyder mina befallningar, de lagar och föreskrifter som ni fått genom Mose, så kommer jag aldrig mer att låta Israel behöva lämna detta land, som jag gav era förfäder."</v>
<v n="9">Men Manasse uppmuntrade folket i Juda och Jerusalem att göra mer ont än de folk som Herren hade utplånat när Israel intog landet.</v>
<v n="10">Herren talade till Manasse och hans folk, med de brydde sig inte om hans varningar.</v>
<v n="11">Då skickade Gud de assyriska arméerna mot honom. De tog honom till fånga, satte en ring i hans näsa, band honom med kopparkedjor och förde honom till Babylon.</v>
<v n="12">Då kom han äntligen till besinning och bad ödmjukt till Gud om hjälp.</v>
<v n="13">Herren lyssnade och svarade på hans bön. Manasse fick återvända till Jerusalem och till sitt kungarike, och då först insåg han att Herren verkligen är Gud.</v>
<v n="14">Det var efter detta som han återuppbyggde den yttre muren kring Davids stad och muren från Gihonkällan i Kidrons dal till Fiskporten och runt Citadellet, som han byggde högre än tidigare. Han förlade också trupper i alla befästa städer i Juda.</v>
<v n="15">Han flyttade bort alla främmande gudar från höjderna, tog bort sin avgud ur templet och rev ner de altaren han byggt på tempelberget, och de altaren som fanns i Jerusalem. Allt kastade han ut från staden.</v>
<v n="16">Sedan byggde han upp Herrens altare, offrade tackoffer och lovoffer och uppmanade folket i Juda att tillbe Herren, Israels Gud.</v>
<v n="17">Ändå fortsatte folket att offra på de altaren som fanns på höjderna, men bara till Herren, sin Gud.</v>
<v n="18">Om vad Manasse gjorde i övrigt och om hans bön till Gud och Guds svar genom profeterna finns att läsa i Israels kungars krönika.</v>
<v n="19">Hans bön och det sätt på vilket Gud svarade, hans synder och misstag och en förteckning över de platser där han placerat avgudar på höjderna och satt upp Aseror och olika slags avgudabilder innan han böjde sig för Herren, finns i Profetens krönika.</v>
<v n="20" t="21">När Manasse dog begravdes han i sitt eget palats, och hans son Amon blev kung efter honom.Amon var tjugotvå år gammal när han började regera i Jerusalem, men han regerade bara i två år.</v>
<v n="22">Under sin regeringstid gjorde han det som var ogudaktigt, precis som sin far Manasse under de första år som kung. Amon offrade nämligen till alla de avgudar som hans far offrat till,</v>
<v n="23">men han ändrade sig inte, som hans far hade gjort, utan syndade i stället mer och mer.</v>
<v n="24">Till slut mördades han av sina egna officerare i sitt palats.</v>
<v n="25">Men folket vände sig mot kuppmakarna och dödade dem. Sedan utropade de hans son Josia till ny kung.</v>
</c>
<c n="34">
<v n="1">Josia var bara åtta år gammal när han blev kung, och han regerade i trettioett år i Jerusalem.</v>
<v n="2">Det var en mycket god regeringstid, och han följde sin förfader Davids exempel.</v>
<v n="3">När han var sexton år och hade regerat i åtta år, började han söka sin förfader Davids Gud, och fyra år senare började han rensa upp i Juda och Jerusalem och rev ner alla altaren och avgudabilder på höjderna.</v>
<v n="4">Under hans personliga ledning blev baalsaltarena nerrivna, obeliskerna vid altarena höggs ner och avgudabilderna krossades och ströddes ut över deras gravar som hade tillbett avgudar.</v>
<v n="5">Sedan brände han upp benen efter hednaprästerna på deras egna altaren och renade på så sätt Juda och Jerusalem.</v>
<v n="6">Därefter for han till städerna i Manasse, Efraim, Simeon och ända bort till Naftali och gjorde likadant där.</v>
<v n="7">Han rev ner de hedniska altarena, krossade avgudabilderna och högg ner obeliskerna. Så gjorde han överallt i hela landet, innan han vände tillbaka till Jerusalem.</v>
<v n="8">Under det artonde året av sin regering, sedan han renat landet och förändrat tillståndet i templet, gav han Safan, Asaljas son, och Maaseja, landshövdingen i Jerusalem, och kanslern Joa, Joahas son, i uppdrag att reparera det.</v>
<v n="9">De gick då till översteprästen Hilkia med de pengar som samlats in vid tempelportarna av de leviter som höll vakt där. Folk som kom från Manasse, Efraim och andra kvarlevor av det bortförda Israel, liksom folket i Jerusalem, hade gåvor med sig till templet. Pengarna överlämnades till de män som utsetts att leda arbetet på templet,</v>
<v n="10" t="11">så att de kunde betala snickare och stenhuggare och köpa byggnadsmaterial, sten, timmer och bjälkar. Josia byggde så upp det som kungarna i Juda tidigare hade låtit förfalla.</v>
<v n="12">Man arbetade hårt och troget under ledning av Jahat och Obadja, två leviter av Meraris släkt, och Sakarja och Mesullam av Kehats släkt. Samma leviter som annars var musiker övervakade och ledde arbetet.</v>
<v n="13">Andra leviter tjänstgjorde som sekreterare och vakter.</v>
<v n="14">En dag när översteprästen Hilkia var i templet och räknade de pengar som samlats in vid portarna, hittade han en gammal bokrulle. Det visade sig vara Guds lag, den lag som Herren hade gett dem genom Mose.</v>
<v n="15" t="16">Hilkia visade sitt fynd för Safan, kungens sekreterare, och gav honom bokrullen. Safan tog den med sig till kungen när han skulle rapportera om hur arbetet på templet fortskred.</v>
<v n="17">"Pengarna är räknade och har överlämnats till tillsyningsmännen och arbetarna", sa han till kungen.</v>
<v n="18">Sedan nämnde han om Hilkias upptäckt av bokrullen och läste ur den för kungen.</v>
<v n="19">När Josia hörde vad lagarna föreskrev Guds folk, rev han sönder sina kläder i förtvivlan</v>
<v n="20">och kallade samman Hilkia och Ahikam, Safans son, Abdon, Mikas son, sekreteraren Safan och sin personlige rådgivare Asaja och sa till dem:</v>
<v n="21">"Gå till templet och bed till Herren för mig! Bed för alla som finns kvar av Israel och Juda! Bokrullen säger att anledningen till att Herrens fruktansvärda vrede drabbat oss är att våra förfäder inte har följt de lagar, som finns nedskrivna här."</v>
<v n="22">Männen gick då till profetissan Hulda, hustru till Sallum, Tokehats son och Hasras sonson. Sallum var ansvarig för kungens kläder. Han bodde i den nyare stadsdelen i Jerusalem. När de berättade för Hulda om kungens bekymmer,</v>
<v n="23">svarade hon: "Säg till honom som sände er:</v>
<v n="24">'Jag, Herren, kommer att utplåna denna stad och dess invånare. Alla de förbannelser som är skrivna i boken kommer att slå in.</v>
<v n="25">Mitt folk har övergett mig och tillbett hedniska gudar. Därför ska min vrede drabba denna plats, och den kan inte återkallas.'</v>
<v n="26">Men Herren säger också till kungen av Juda, som skickade hit er för att fråga mig om detta:</v>
<v n="27">'Därför att du är bedrövad och har ödmjukat dig inför din Gud, sedan du fått höra mina ord angående denna stad och dess invånare, och har rivit sönder dina kläder i förtvivlan och gråtit inför mig, därför har jag hört dig, säger Herren.</v>
<v n="28">Jag ska inte låta allt det onda, som jag har sagt komma över denna stad och dess invånare förrän efter din död.'"Sändebuden gick till kungen med denna hälsning från Herren.</v>
<v n="29">Då kallade kungen samman alla de äldste i Juda och Jerusalem,</v>
<v n="30">alla präster och leviter och allt folk, både stora och små, till templet. Där läste han ur bokrullen för dem om förbundet med Herren.</v>
<v n="31">Där kungen stod vid sin pelare, avlade han ett löfte till Herren att följa hans befallningar av hela sitt hjärta och göra som det var skrivet i bokrullen.</v>
<v n="32">Sedan uppmanade han alla i Jerusalem och Benjamin att bekräfta förbundet med Gud, och alla gjorde så.</v>
<v n="33">Sedan flyttade Josia bort alla avgudar från de områden som tillhörde Israel och uppmanade alla i Israel att tjäna Herren, sin Gud.Och under hela återstoden av Josias levnad fortsatte de att följa Herren, sina förfäders Gud.</v>
</c>
<c n="35">
<v n="1">Därefter meddelade Josia att påsken skulle firas i Jerusalem den fjortonde dagen i den första månaden, och att påsklammen skulle slaktas den kvällen.</v>
<v n="2">Han återinsatte också prästerna i deras uppgifter och uppmuntrade dem att börja sin tjänstgöring vid templet igen,</v>
<v n="3">och han gav följande order till leviterna:"Se till att arken kommer tillbaka till Salomos tempel. Ni behöver inte bära den på era axlar. Använd er tid till att tjäna Herren och hans folk.</v>
<v n="4" t="5">Dela upp er i de tjänstgöringsgrupper som era förfäder hade och som först organiserades av kung David och av hans son Salomo. Varje avdelning ska bistå sin del av folket, när de bär fram sina offer till templet.</v>
<v n="6">Slakta påsklammen, rena er och hjälp folket med deras lamm! Följ alla de föreskrifter som Herren har gett genom Mose!"</v>
<v n="7">Därefter gav kungen 30.000 lamm och killingar och 3.000 tjurar till folkets påskoffer.</v>
<v n="8">Kungens ämbetsmän bidrog villigt med gåvor till prästerna och leviterna. Hilkia, Sakarja och Jehiel, de ledande prästerna i Guds hus, gav prästerna 2.600 får och getter och 300 tjurar som påskoffer.</v>
<v n="9">De levitiska ledarna Konanja, Semaja, Netanel, Hasabja, Jegiel och Josabad gav 5.000 får och getter och 500 tjurar till leviterna för deras påskoffer.</v>
<v n="10">När allting var förberett och prästerna stod på sina platser och leviterna blivit indelade i sina tjänstgöringsgrupper, som kungen hade föreskrivit,</v>
<v n="11">slaktade leviterna påsklammen och lämnade blodet till prästerna, som stänkte det på altaret, medan leviterna flådde lammen.</v>
<v n="12">De tog undan det som skulle vara brännoffer för varje avdelning, som det var föreskrivet i Moses lag, och på samma sätt gjordes med tjurarna.</v>
<v n="13">Och enligt vad som var föreskrivet i Moses lag, stekte de sedan påsklammen över eld och kokade tackoffren i grytor, pannor och kittlar och skyndade ut till folket med det, så att de fick äta.</v>
<v n="14">Sedan gjorde leviterna i ordning en måltid åt sig själva och även åt prästerna, för de hade varit upptagna från morgonen ända till kvällen med att offra det feta av brännoffren.</v>
<v n="15">Sångarna, Asafs söner, fanns på sina platser enligt de instruktioner som hade getts århundraden tidigare av kung David, Asaf, Heman och Jedutun, Davids profet. Vakterna vid portarna lämnade inte sina platser. De fick hjälp av andra leviter med förberedelserna.</v>
<v n="16">Hela påskhögtiden genomfördes på denna enda dag, och allt brännoffer blev offrat på Herrens altare, som Josia hade föreskrivit.</v>
<v n="17">Alla som fanns i Jerusalem deltog i påskfirandet, som följdes av det osyrade brödets högtid under de följande sju dagarna.</v>
<v n="18">Inte sedan profeten Samuels tid hade det varit ett sådant påskfirande. Ingen av Israels kungar kunde mäta sig med kung Josia i det avseendet, med så många präster och leviter engagerade, och med folk från Jerusalem och från alla delar av Juda och Israel.</v>
<v n="19">Detta hände under Josias artonde regeringsår.</v>
<v n="20">En tid senare ledde kung Neko från Egypten sin armé mot assyrierna till Karkemis vid floden Eufrat, och Josia förklarade krig mot honom.</v>
<v n="21">Men kung Neko skickade sändebud till Josia med följande budskap: "Jag vill inte strida mot dig, du kung av Juda. Jag har kommit för att strida endast mot kungen av Assyrien! Lämna mig i fred! Gud har sagt åt mig att skynda på! Blanda dig inte i vad Gud tänker göra, för då kommer han att förgöra dig. Han är nämligen med mig."</v>
<v n="22">Men Josia vägrade att vända tillbaka. I stället förde han sin armé till striden vid Megiddos dal. Han tog av sig sin kungamantel, så att fienden inte skulle kunna känna igen honom.Josia vägrade tro att Nekos budskap var från Gud.</v>
<v n="23">Men fiendens bågskyttar träffade och sårade honom med sina pilar."Bär bort mig från striden", bad han sina medhjälpare. "Jag är svårt sårad!"</v>
<v n="24" t="25">De lyfte honom ur hans stridsvagn och lade honom i en annan vagn som förde honom tillbaka till Jerusalem, där han dog.Josia blev begravd på den kungliga begravningsplatsen, och hela Juda och Jerusalem sörjde honom. Profeten Jeremia skrev sorgesånger över Josia. Ända fram till denna dag sjunger man om hans död, för dessa sorgesånger blev en tradition bland folket.</v>
<v n="26">Allt övrigt att berätta om Josias liv, om hans goda gärningar och om hur han följde Herrens lagar,</v>
<v n="27">finns nerskrivet i Israels och Juda kungars krönika.</v>
</c>
<c n="36">
<v n="1">Josias son Joahas blev utsedd till ny kung.</v>
<v n="2">Han var tjugotre år när han började regera, men hans regeringstid blev bara tre månader lång.</v>
<v n="3">Kungen av Egypten avsatte honom och krävde Juda på hundra talenter i silver (ca 3,75 ton) och en talent i guld (ca 35 kg).</v>
<v n="4">Egyptens kung utsåg Joahas bror Eljakim till ny kung över Juda. Hans namn blev ändrat till Jojakim. Joahas blev förd som fånge till Egypten.</v>
<v n="5">Jojakim var tjugofem år när han blev kung, och han regerade i elva år i Jerusalem, men hans regeringstid var mycket ogudaktig.</v>
<v n="6">Slutligen besegrade Nebukadnessar, kungen i Babylon, Jerusalem och förde Jojakim i bojor med sig till Babylon.</v>
<v n="7">Nebukadnessar tog också med sig guldföremål från templet och ställde upp dem i sitt eget tempel i Babylon.</v>
<v n="8">Det övriga om Jojakims liv och allt det onda han gjorde finns nedtecknat i Juda kungars krönika. Hans son Jojakin blev kung efter honom.</v>
<v n="9">Jojakin var arton år när han besteg tronen. Men han regerade bara i tre månader och tio dagar, och det var också en mycket ogudaktig tid i Herrens ögon.</v>
<v n="10">På våren efter hans trontillträde blev han kallad till Babylon av kung Nebukadnessar och samtidigt fördes många av templets skatter dit. Nebukadnessar utsåg Jojakins bror Sidkia till kung i Juda och Jerusalem.</v>
<v n="11">Sidkia var tjugoett år när han blev kung, och han regerade i elva år i Jerusalem.</v>
<v n="12">Han gjorde det som var ont i Herrens ögon, för han vägrade att ta råd av profeten Jeremia, som gav honom budskap från Herren.</v>
<v n="13">Han gjorde uppror mot kung Nebukadnessar, trots att han svurit att vara lojal. Sidkia var en envis och hårdhjärtad man som inte omvände sig till Herren, Israels Gud.</v>
<v n="14">Alla ledande personer bland folket började mer och mer att tillbe grannfolkens avgudar och vanhelgade på så sätt Herrens tempel i Jerusalem.</v>
<v n="15">Herren, deras förfäders Gud, sände gång på gång sina profeter för att varna dem, för han hade medlidande med dem och sörjde över templet.</v>
<v n="16">Men folket hånade dessa Guds budbärare och föraktade vad de sa, och till slut kom Herrens vrede ohjälpligt över dem.</v>
<v n="17">Herren lät kungen i Babylon anfalla dem och döda deras unga män. Han förföljde dem till och med ända in i templet och hade inget förbarmande med någon. Även unga flickor och gamla män och kvinnor dödades. Herren lät kungen i Babylon utplåna dem fullständigt.</v>
<v n="18">Kungen tog också med sig alla de både små och stora föremål som ännu fanns kvar i templet, och skatter från både templet och palatset.</v>
<v n="19">Sedan brände hans soldater ner templet, rev ner Jerusalems murar, brände alla palatsen och förstörde allt av värde som fanns kvar.</v>
<v n="20">De som överlevde fördes som slavar till kungen i Babylon och hans söner, och de blev kvar där ända tills perserna erövrade landet.</v>
<v n="21">Allt det som Jeremia hade talat om inträffade, och landet måste vila i sjuttio år som betalning för de år då folket hade vägrat att hålla sabbaten.</v>
<v n="22" t="23">Men under det första året av den persiske kungen Kores regering, fick Herren honom att göra detta uttalande över hela sitt rike och att meddela det skriftligen:"Alla riken på jorden har jag fått av Herren, himlens Gud, och han har uppmanat mig att bygga ett tempel åt honom i Jerusalem i Juda land. Alla ni som tillhör Herrens folk ska vända tillbaka till Israel för att utföra det uppdraget, och Herren ska vara med er."Detta var också en av profeten Jeremias förutsägelser, som nu gick i fullbordan.</v>
</c>
</b>
<b n="Esra">
<c n="1">
<v n="1">Under den persiske kungen Kores första regeringsår uppfylldes Jeremias profetia om Israels återkomst från fångenskapen i Babylon och templets återuppbyggnad. Herren rörde vid kung Kores, som sände ut detta meddelande i hela sitt rike och även i skriftlig form:</v>
<v n="2">"Jag Kores, kung av Persien, förklarar härmed att Herren, himlens Gud, som har gett mig mitt stora imperium, nu har befallt mig att bygga ett tempel åt honom i Jerusalem i Juda land.</v>
<v n="3">Alla av hans folk kan nu återvända till Jerusalem för att bygga upp hans tempel, och Herren, som är Israels och Jerusalems Gud, ska välsigna er!</v>
<v n="4">Och de som stannar kvar ska hjälpa dem som vill återvända med silver och guld, boskap, utrustning för resan och en frivillig gåva till templet i Jerusalem."</v>
<v n="5">Gud rörde vid ledarna för Judas och Benjamins stammar och prästerna och leviterna och gav dem en stark längtan att omedelbart återvända till Jerusalem för att bygga upp templet igen.</v>
<v n="6">Alla deras grannar gav dem den hjälp de kunde och dessutom gåvor till templet.</v>
<v n="7">Kung Kores själv lämnade ifrån sig de guldskålar och andra värdefulla saker som kung Nebukadnessar hade tagit från templet i Jerusalem och ställt upp i sina egna gudars tempel.</v>
<v n="8">Han bad sin skattmästare Mitredat att överlämna dessa gåvor till Sesbassar, som var ledare för de landsflyktiga från Judas stam.</v>
<v n="9" t="10">Kores lämnade ifrån sig bl a följande saker:1.000 guldbrickor, 1.000 silverbrickor, 29 rökelsekar, 30 guldskålar, 2.410 silverskålar (av samma utseende som guldskålarna), 1.000 andra föremål.</v>
<v n="11">Tillsammans överlämnades över 5.400 guld- och silverföremål till Sesbassar, för att han skulle ta dem med sig till Jerusalem.</v>
</c>
<c n="2">
<v n="1">Här följer en förteckning över de landsflyktiga från Juda, som nu återvände 	till Jerusalem och till de andra städerna i Juda. De återvände till den plats varifrån deras förfäder hade landsförvisats och förts bort av kung Nebukadnessar till Babylon.</v>
<v n="2" t="35">Ledarna hette Serubbabel, Jesua, Nehemja, Seraja, Reelaja, Mordokai, Bilsan, Mispar, Bigvai, Rehum och Baana.Till Israel återvände följande antal, grupperade efter familjenamn eller ursprung i Israel:Pareos 2.172Sefatja 372Ara 775Pahat-Moab (ättlingar till Jesua och Joab) 2.812 Elam 1.254Sattu 945Sackai 760Bani 642Bebai 623Asgad 1.222Adonikam 666Bigvai 2.056Adin 454Ater (Hiskias ättlingar) 98 Besai 323Jora 112Hasum 223Gibbar 95Betlehem 123Netofa 56Anatot 128Asmave 42Kirjat-Arim, Kefira och Beerot 743Rama och Geba 621Mikmas 122Betel och Ai 223Nebo 52Magbis 156Elam (den andre) 1.254Harim 320Lod, Hadid och Ono 725Jeriko 345Senaa 3.630</v>
<v n="36" t="39">Detta är antalet av de återvändande prästerna, ättlingar till Jedaja, efter familjenamn eller ort:Jesua 973Immer 1.052Pashur 1.247Harim 1.017</v>
<v n="40" t="42">Detta är antalet leviter som återvände:ättlingar till Jesua och Kadmiel genom Hadauja 74sångare av Asafs familj 128dörrvaktare i templet, ättlingar till Sallum, Ater, Talmon, Ackub, Hatita och Sobai 139</v>
<v n="43" t="54">Tempeltjänare ur följande familjer:Siha, Hasufa, Tabbaot, Keros, Siaha, Padon, Lebana, Hagaba, Ackub, Hagab, Samlai, Hanan, Giddel, Gahar, Reaja, Resin, Nekoda, Gassam, Ussa, Pasea, Besai, Asna, Meunim, Nefisim, Bakbuk, Hakufa, Harhur, Baslut, Mehida, Harsa, Barkos, Sisera, Tema, Nesia och Hatifa.</v>
<v n="55" t="57">Med på resan var också ättlingar till kung Salomos tjänstemän:Sotai, Hassoferet, Peruda, Jaala, Darkon, Giddel, Sefatja, Hattil, Pokeret-Hassebaim och Ami.</v>
<v n="58">De övriga tempeltjänarna och ättlingarna till Salomos tjänstemän uppgick tillsammans till 392 personer.</v>
<v n="59">En annan grupp återvände samtidigt till Jerusalem från de persiska städerna Tel-Mela, Tel-Harsa, Kerub, Addan och Immer. De hade förlorat sina släktregister och kunde inte bevisa att de verkligen var israeliter.</v>
<v n="60">Denna grupp omfattade Delajas, Tobias och Nekodas släkter, totalt 652 personer.</v>
<v n="61">Tre prästsläkter därifrån återvände också till Jerusalem, Habajas, Hackos och Barsillais (som gifte sig med en av gileaditen Barsillais döttrar och tog hennes familjenamn).</v>
<v n="62" t="63">Men de hade också förlorat sina släktregister, och därför fick de inte göra tjänst som präster. De fick inte del av det som tilldelades prästerna från offren förrän man kunde rådfråga urim och tummim och få bekräftat att de var av prästsläkt.</v>
<v n="64" t="65">Sammanlagt återvände 42.360 personer till Juda. Till detta antal kunde läggas 7.337 slavar och 200 sångare, både män och kvinnor.</v>
<v n="66" t="67">De hade med sig 736 hästar, 245 mulåsnor, 435 kameler och 6.720 åsnor.</v>
<v n="68">Några av ledarna bidrog till templets återuppbyggnad.</v>
<v n="69">Allt som allt samlades det in 500 kilo guld, 3.000 kilo silver och dessutom 100 prästdräkter.</v>
<v n="70">Prästerna, leviterna, dörrvaktarna och tempelarbetarna bosatte sig i likhet med alla de övriga i de städer deras förfäder kommit ifrån.</v>
</c>
<c n="3">
<v n="1" t="2">På hösten samma år som man anlänt samlades alla de återvändande i Jerusalem. De kom från sina hem i städerna runt omkring. Prästen Jesua och hans bröder och Serubbabel, Sealtiels son, och hans släkt byggde då upp Israels Guds altare igen, och de offrade brännoffer där, enligt de föreskrifter som gudsmannen Mose hade gett.</v>
<v n="3">Trots risken för anfall av de folk som bodde runt omkring byggde man altaret på den ursprungliga platsen, och man offrade brännoffer till Herren både morgon och kväll.</v>
<v n="4">Enligt föreskrifterna i Moses lag firade man lövhyddohögtiden och offrade de brännoffer som anvisats för varje dag under festligheterna.</v>
<v n="5">Man offrade också de speciella offer som krävdes för sabbaten, nymånadsfesten och Herrens andra årligen återkommande högtider. Frivilliga offer från folket gavs också.</v>
<v n="6">Redan den första dagen i den sjunde månaden började prästerna att offra brännoffer till Herren, trots att grunden till templet ännu inte var påbörjad.</v>
<v n="7">Sedan anställde de murare och snickare. Cederstockar levererades från folket i Sidon och Tyrus och betalades med mat, vin och olivolja. Stockarna hämtades ner från Libanons berg och flottades längs Medelhavets kust till Joppe, enligt kung Kores önskemål.</v>
<v n="8">På våren andra året efter ankomsten till Jerusalem började man att bygga upp templet igen. Arbetsstyrkan bestod av alla dem som hade återvänt, och den leddes av Serubbabel, Sealtiels son, Jesua, Josadaks son, och av präster och leviter. De leviter som var tjugo år eller äldre tillsattes som förmän.</v>
<v n="9">Jesua, Kadmiel, Henadad och deras söner och släktingar samordnade arbetet. De var allesammans leviter.</v>
<v n="10">När byggnadsarbetarna hade lagt grunden till templet, tog prästerna på sig sina prästdräkter och blåste i sina trumpeter, och Asafs ättlingar slog på cymbaler för att prisa Herren på det sätt som kung David befallt.</v>
<v n="11">De lovsjöng och prisade Herren med dessa ord: "Han är god, och hans kärlek mot Israel varar för evigt." Sedan jublade de alla och prisade Gud att templets grund hade blivit lagd.</v>
<v n="12">Men många av de äldre bland prästerna och leviterna och de andra ledarna, de som kom ihåg Salomos tempel, grät högt mitt i de övrigas glädje!</v>
<v n="13">Ingen kunde höra skillnad på glädjerop och gråt i oväsendet, som kunde höras vida omkring!</v>
</c>
<c n="4">
<v n="1" t="2">När fienderna till Juda och Benjamin hörde att krigsfångarna hade återvänt och höll på att bygga upp templet igen, kom de till Serubbabel och de andra ledarna med ett förslag: "Låt oss arbeta tillsammans med er, för vi är lika intresserade av er Gud som ni, och vi har offrat till honom ända sedan kung Esarhaddon av Assyrien förde oss hit."</v>
<v n="3">Men Serubbabel, Jesua och de andra judiska ledarna svarade: "Nej, ni får inte ha någon del i detta arbete. Israels Guds tempel måste byggas av israeliterna, så som kung Kores har befallt."</v>
<v n="4" t="5">Då försökte de som bodde i trakten sätta stopp för tempelbygget. De försökte störa arbetet och få israeliterna att ge upp genom att sända agenter till kung Kores med lögner om dem. Detta pågick under hela Kores regering och fortsatte ända tills Darejaves tog över tronen.</v>
<v n="6">När Ahasveros senare blev regent, skrev man ett brev till honom, fyllt av anklagelser mot folket i Juda och Jerusalem,</v>
<v n="7">och man gjorde på samma sätt under Artasastas tid. Bislam, Mitredat, Tabeel och deras medbröder skrev ett brev till den persiske kungen på arameiska som översattes för honom.</v>
<v n="8" t="9">Andra som tog del i förtalet var rådgivaren Rehum, sekreteraren Simsai, flera domare och lokala ledare, persier, babylonier, representanter för folk från Erek och Susa</v>
<v n="10">och flera andra länder. Alla dessa hade förts bort från sina egna länder av den mäktige Asenappar, som hade låtit dem bosätta sig i Jerusalem, Samarien och närbelägna länder väster om floden Eufrat.</v>
<v n="11">Brevet de sände till kung Artasasta hade följande lydelse:Till kung Artasasta, från hans lojala undersåtar, väster om floden Eufrat.</v>
<v n="12">Vi vill informera om att de judar som sänts från Babylon till Jerusalem håller på att bygga upp denna upproriska och onda stad på nytt. De är redan klara med delar av stadsmuren och grunden till templet.</v>
<v n="13">Om staden tillåts bli uppbyggd igen kommer judarna att upphöra med att betala tull och skatt till dig.</v>
<v n="14">Vi är tacksamma för att du beskyddar oss, och vill inte se att man drar nytta av dig eller vanhedrar dig. Därför har vi bestämt oss för att låta dig få veta detta.</v>
<v n="15">Vi föreslår att de gamla arkiven genomsöks, så att det blir klarlagt att Jerusalem i alla tider har varit en stad i uppror. Det är också skälet till att den blev lagd i ruiner.</v>
<v n="16">Om denna stad blir uppbyggd igen och om dess murar blir resta på nytt är det detsamma som att avstå från den del av ditt rike som ligger bortom Eufrat. Då kommer du att förlora detta område."</v>
<v n="17">Kungen sände följande svar till rådgivaren Rehum, sekreteraren Simsai och till deras medbröder som bodde i Samaria och i området väster om floden Eufrat:</v>
<v n="18">"Brevet ni skickade har översatts och blivit uppläst för mig.</v>
<v n="19">Jag har gett order om en genomsökning av de gamla arkiven, och jag har funnit att Jerusalem under långa tider har varit ett fäste för revolutioner mot många kungar.</v>
<v n="20">Jag har också noterat att det har funnits några stora kungar i Jerusalem, som har regerat över hela området bortom floden Eufrat och som har tagit emot rikedomar i form av skatt och tull.</v>
<v n="21">Därför befaller jag dessa män att de måste sluta bygga på staden, tills jag har undersökt saken ytterligare.</v>
<v n="22">Vänta inte med att stoppa dem, för det får inte gå så långt att vi förlorar kontrollen över utvecklingen!"</v>
<v n="23">När brevet från kung Artasasta lästes upp för Rehum och Simsai, skyndade de till Jerusalem och tvingade judarna att sluta bygga.</v>
<v n="24">Därför avstannade arbetet på templet och låg nere fram till den persiske kungen Darejaves andra regeringsår.</v>
</c>
<c n="5">
<v n="1" t="2">Men profeterna Haggai och Sakarja, Iddos son, fanns i Jerusalem och Juda vid denna tid. De bar fram budskap från Israels Gud till Serubbabel, Sealtiels son, och Jesua, Josadaks son, och uppmuntrade dem att börja bygga igen. Styrkta av profeternas budskap upptog man arbetet.</v>
<v n="3">Men landshövdingen över länderna väster om Eufrat, en man som hette Tattenai, och Setar-Bosenai och anhängare till dessa båda, kom snart till Jerusalem och frågade: "Vem gav er tillstånd att bygga upp templet igen och göra murarna färdiga?"</v>
<v n="4">De bad också om namnen på alla dem som arbetade med templet.</v>
<v n="5">Men Herren vakade över situationen och lät oss fortsätta att bygga, medan kung Darejaves fick en rapport om saken för att kunna fatta sitt beslut.</v>
<v n="6">Det brev som landshövding Tattenai, Setar-Bosenai och de andra makthavarna sände till kung Darejaves hade denna lydelse:</v>
<v n="7">"Till kung Darejaves!</v>
<v n="8">Vi vill informera om att vi varit på platsen där den store Gudens tempel byggs i Juda. Det byggs upp med enorma stenblock och med timmer som läggs in i väggarna, och arbetet utförs med stor skicklighet och framgång.</v>
<v n="9">Vi har frågat ledarna vem som har gett tillstånd till projektet.</v>
<v n="10">Vi har också bett om namnen på dem som arbetar för att kunna meddela dig dem.</v>
<v n="11">De svarade: 'Vi är tjänare till himlens och jordens Gud, och vi bygger åter upp det tempel som restes här för många hundra år sedan av en stor kung i Israel.</v>
<v n="12">Men när det var färdigt drog våra förfäder ner Guds vrede över sig, så att han övergav dem och lät kung Nebukadnessar förstöra templet och föra bort folket i fångenskap till Babylon.'</v>
<v n="13">Men de hävdar att kung Kores i Babylon gett en befallning under sitt första regeringsår om att templet skulle återuppbyggas.</v>
<v n="14">De påstår också att kung Kores gav tillbaka guld- och silverskålarna, som Nebukadnessar hade tagit från templet i Jerusalem till sitt eget tempel i Babylon. Dessa föremål ska ha lämnats i förvar åt en man som hette Sesbassar, tillsatt av kung Kores som landshövding i Juda.</v>
<v n="15">Kung Kores bad honom att ta med sig skålarna till Jerusalem och att se till att Guds tempel byggdes upp där på sin tidigare plats.</v>
<v n="16">Därför kom Sesbassar och lade grunden till Jerusalems tempel, och folket har arbetat på det ända sedan dess, även om det ännu inte står klart.</v>
<v n="17">Vi ber, att du genomsöker det kungliga arkivet i Babylon, för att se om kung Kores verkligen har utfärdat en sådan befallning, och sedan meddelar oss vad du anser om saken."</v>
</c>
<c n="6">
<v n="1">Kung Darejaves befallde då att man skulle gå igenom de babyloniska arkiven, där dokumenten borde finnas.</v>
<v n="2">Slutligen hittade man dem i Ametas palats i provinsen Medien, och de löd:</v>
<v n="3">"Under första året av kung Kores regering har en befallning sänts ut angående Guds tempel i Jerusalem. Det ska återuppbyggas så att man kan offra där igen. Höjden ska vara 27 meter och bredden 27 meter.</v>
<v n="4">Grunden ska byggas med tre varv av stora stenar och på detta ska vara ett varv av stockar. Alla utgifter ska betalas av kungen.</v>
<v n="5">Guld- och silverskålarna, som Nebukadnessar tog från Guds tempel, ska föras tillbaka till Jerusalem och ställas på sina tidigare platser."</v>
<v n="6">"Till Tattenai, Setar-Bosenai och övriga ledare i området väster om Eufrat ger jag härmed order att inte störa återuppbyggnaden av templet. Låt det byggas upp igen på sin förra plats,</v>
<v n="7">och hindra inte judarna och deras ledare i arbetet.</v>
<v n="8">Dessutom befaller jag att ni omedelbart betalar hela kostnaden för återuppbyggnaden ur den skatt som insamlas i ert område, så att arbetet inte avstannar.</v>
<v n="9">Ge prästerna i Jerusalem unga tjurar, baggar och lamm till brännoffer åt himlens Gud. Ge dem också vete, vin, salt och olivolja varje dag,</v>
<v n="10">så att de kan ge sina offer åt himlens Gud dagligen och be för mig och mina söner.</v>
<v n="11">Om någon försöker att på något sätt förändra denna order ska han hängas upp och spetsas på en stock ur sitt eget hus, och huset ska rivas.</v>
<v n="12">Gud, som har utvalt Jerusalem till sin stad, ska förgöra den kung och det folk som ändrar detta bud och förstör detta tempel. Jag, Darejaves, har utfärdat denna befallning, och den ska följas noggrant."</v>
<v n="13">Landshövding Tattenai, Setar-Bosenai och deras anhängare lydde genast kung Darejaves befallning.</v>
<v n="14">De judiska ledarna fortsatte med byggandet, uppmuntrade av profeterna Haggai och Sakarja, Iddos son.Templet blev slutligen färdigt, precis som Gud befallt och som Persiens kungar Kores, Darejaves och Artasasta hade påbjudit.</v>
<v n="15">Den tredje dagen i månaden Adar i kung Darejaves sjätte regeringsår var templet färdigbyggt.</v>
<v n="16">Det invigdes sedan under stor glädje av prästerna, leviterna och alla dem som återvänt.</v>
<v n="17">Under festligheterna offrades 100 tjurar, 200 baggar och 400 lamm. Tolv bockar offrades också som syndoffer, en för var och en av Israels tolv stammar.</v>
<v n="18">Sedan delades prästerna och leviterna upp i sina olika tjänstegrupper, för att göra tjänst inför Gud på det sätt som Moses lagar bestämde.</v>
<v n="19">Påsken firades den fjortonde dagen i den första månaden.</v>
<v n="20">Vid den tiden hade nämligen alla präster och leviter hunnit rena sig, så att de kunde slakta påsklammen för alla dem som hade återvänt och för prästerna och sig själva.</v>
<v n="21">Sedan åt alla de som tagit avstånd från de hedniska sederna i grannskapet tillsammans.</v>
<v n="22">Under sju dagar firade man påskmåltiden och det osyrade brödets högtid. Det var stor glädje i landet för det Herren hade gjort med Assyriens kung som fått honom att hjälpa Israel med återuppbyggandet av templet.</v>
</c>
<c n="7">
<v n="1" t="5">Här följer Esras släktregister, han som bröt upp från Babylon för att återvända till Jerusalem under den persiske kungen Artasastas regering: Esra var son till Seraja,Seraja var son till Asarja, Asarja var son till Hilkia, Hilkia var son till Sallum, Sallum var son till Sadok, Sadok var son till Ahitub, Ahitub var son till Amarja, Amarja var son till Asarja, Asarja var son till Merajot, Merajot var son till Seraja, Seraja var son till Ussi, Ussi var son till Bucki, Bucki var son till Abisua, Abisua var son till Pinehas, Pinehas var son till Eleasar ochEleasar var son till översteprästen Aron.</v>
<v n="6">Som judisk, religiös ledare var Esra mycket hemmastadd i Herrens lag, den som Mose hade gett till Israels folk. Han bad kungen att få återvända till Jerusalem. Kungen beviljade Esras begäran och gav honom allt han önskade, därför att Herren var med honom.</v>
<v n="7" t="9">Mycket folk, däribland präster, leviter, sångare, dörrvaktare och tempelarbetare, följde med honom. De lämnade Babylon på våren i Artasastas sjunde regeringsår och kom fram till Jerusalem på dagen fyra månader senare. Herren hade varit med dem på deras resa.</v>
<v n="10">Esra hade bestämt sig för att studera och lyda Herrens lag och att undervisa Israels folk om den.</v>
<v n="11">Detta är det brev som kung Artasasta överlämnade till prästen och läraren Esra:</v>
<v n="12">"Från Artasasta, kungars kung, till prästen Esra, som undervisar i lagen från himlens Gud.</v>
<v n="13">Jag ger härmed mitt tillstånd till varje judisk ättling, även präster och leviter, att återvända till Jerusalem tillsammans med dig.</v>
<v n="14">Jag och mitt råd av sju ledamöter befaller dig härmed att föra Guds lag tillbaka till Juda och Jerusalem.</v>
<v n="15">Vi ber dig också att du på resan till Jerusalem tar med dig det silver och guld som vi har överlämnat som offer åt Israels Gud.</v>
<v n="16">Dessutom ska du samla in silver och guld och frivilliga gåvor till templet från dina landsmän och deras präster i alla Babyloniens landskap.</v>
<v n="17">Använd detta till att köpa in tjurar, baggar, lamm, spisoffer och drickoffer, och offra det på altaret i ert tempel i Jerusalem.</v>
<v n="18">Det silver och guld som återstår kan du och dina bröder använda på det sätt som ni finner vara Guds vilja.</v>
<v n="19">Ta med dig guldskålarna och de andra föremålen, som vi har gett dig, till din Guds tempel i Jerusalem.</v>
<v n="20">Om det behövs ytterligare medel till templets återuppbyggnad kan du begära detta från den kungliga skattkammaren.</v>
<v n="21">Jag, kung Artasasta, sänder nu denna befallning till alla skattmästare i landskapen väster om floden Eufrat att ge Esra vad han än begär av er, för han är präst och lärare i de lagar som tillhör hans Gud,</v>
<v n="22">dock högst 3.700 kilo silver, 10.000 kilo vete, 2.000 liter vin och 2.000 liter olja, men däremot obegränsade mängder av salt.</v>
<v n="23">Ge honom också allt annat som himlens Gud kräver för sitt tempel, för varför skulle vi riskera Guds vrede mot kungen och hans söner?</v>
<v n="24">Jag befaller också att ingen präst, levit, sångare, dörrvaktare, tempeltjänare eller annan arbetare i templet ska betala skatt av något slag.</v>
<v n="25">Och du, Esra, ska använda den visdom Gud har gett dig för att välja ut och tillsätta domare och andra tjänstemän att styra över folket väster om floden Eufrat. Om befolkningen där inte känner till din Guds lagar, så ska du undervisa dem.</v>
<v n="26">Om någon vägrar att lyda Guds lag och kungens lag, ska denne omedelbart straffas med antingen döden, förvisning, böter eller fängelse."</v>
<v n="27">Prisa Herren, våra förfäders Gud, som har fått kungen att bidra till att Guds tempel upprättas och äras i Jerusalem!</v>
<v n="28">Prisa honom för att han har låtit mig få ingång hos kungen, hans sju rådgivare och alla hans mäktiga furstar! Jag fattade mod, därför att Herren, min Gud, var med mig, och jag övertalade en del av Israels ledare att återvända med mig till Jerusalem.</v>
</c>
<c n="8">
<v n="1">Här följer en förteckning över de huvudmän för sina familjer, som följde med mig från Babylon under kung Artasastas regering.</v>
<v n="2" t="14">Gersom från Pinehas släkt,Daniel från Itamars släkt,Hattus från Davids familj i Sekanjas släkt,Sakarja med 150 män från Pareos släkt,Eljoenai, Serajas son, med 200 män från Pahat-Moabs släkt,Sekanja, Jahasiels son, med 300 män,Ebed, Jonatans son, med 50 män från Adins släkt,Jesaja, Ataljas son, med 70 män från Elams släkt,Sebadja, Mikaels son, med 80 män från Sefatjas släkt,Obadja, Jehiels son, med 218 män från Joabs släkt,Selomit, Josifjas son, med 160 män från Banis släkt,Sekarja, Bebais son, med 28 män från Bebais släkt,Johanan, Hackatans son, med 110 män från Asgads släkt,Elifelet, Jegiel, Semaja och 60 män från Adonikams släkt (de kom efter senare)och slutligen Utai, Sabbud och 70 andra män från Bigvais släkt.</v>
<v n="15">Jag samlade dem vid Ahavafloden där vi slog läger under tre dagar, medan jag gick igenom förteckningarna över folket och prästerna som hade anslutit sig. Jag lade märke till att inte en enda levit hade anmält sig.</v>
<v n="16">Då skickade jag efter ledarna Elieser, Ariel, Semaja, Elnatan, Jarib, Elnatan, Natan, Sakarja och Mesullam. Jag lät också hämta Jojarib och Elnatan, som var mycket visa män,</v>
<v n="17">och sedan sände jag dem allesammans till Iddo, ledaren för judarna i Kasifja, för att be honom och hans bröder och tempeltjänarna att sända oss leviter till vår Guds tempel i Jerusalem.</v>
<v n="18">Gud var god mot oss och sände oss Serebja och arton av hans släktingar. Han var en mycket begåvad man och ättling till leviten Maheli.</v>
<v n="19">Gud sände oss också Hasabja och Jesaja, av Meraris släkt, med tjugo av deras släktingar,</v>
<v n="20">och till detta 220 tempeltjänare, en grupp som David utsåg att assistera leviterna. Alla dessa fanns med i släktregistren.</v>
<v n="21">Jag utlyste en fasta medan vi var kvar vid Ahavafloden. Vi ödmjukade oss inför vår Gud och bad honom att vara med oss på resan och skydda oss och våra barn och tillhörigheter.</v>
<v n="22">Jag skämdes för att be kungen om soldater och ryttare som eskort och skydd mot fiender längs vägen. Vi hade ju berättat för kungen att vår Gud skyddar alla som ber till honom och att olyckan bara drabbar dem som har övergett honom!</v>
<v n="23">Därför fastade vi och bad att Gud skulle ta hand om oss, och han hörde vår bön.</v>
<v n="24">Jag tillsatte tolv av de ledande prästerna, Serebja, Hasabja och tio andra av deras släkt</v>
<v n="25">som ansvariga för transporten av det silver och guld och de guldskålar och de övriga föremål som hade skänkts av kungen och hans råd och av Israels folks ledare för att återföras till Guds tempel.</v>
<v n="26" t="27">Jag vägde allt och fann att det totalt rörde sig om 25 ton silver, 70 kilo silverartiklar och 3.750 kilo guld. Dessutom fanns där 20 guldskålar som var och en vägde över 8 kilo och var värderade till 1000 persiska guldmynt. Där fanns också två vackra kopparföremål, lika dyrbara som guld.</v>
<v n="28">Jag invigde männen åt Herren genom att säga: "Ni, liksom alla dessa föremål är helgade åt Gud. Silvret och guldet är ett frivilligt offer till våra fäders Herre och Gud.</v>
<v n="29">Ta hand om allt detta och se till att inget går förlorat. Överlämna det till prästerna och de levitiska ledarna och Israels äldste i Jerusalem, och se till att föremålen placeras i templets skattkammare."</v>
<v n="30">Prästerna och leviterna fick sedan ta emot skatterna för att föra dem till Guds tempel i Jerusalem.</v>
<v n="31">Vi bröt upp från lägret vid Ahavafloden den tolfte dagen i första månaden och började resan till Jerusalem. Gud skyddade oss och räddade oss undan fiender och överfall längs vägen,</v>
<v n="32">och slutligen nådde vi Jerusalem utan att något allvarligt inträffat.</v>
<v n="33">På fjärde dagen efter vår ankomst vägdes silvret, guldet och de andra värdefulla sakerna i templet och överlämnades till prästerna Meremot, prästen Urias son, Eleasar, Pinehas son, och leviterna Josabad, Jesuas son, och Noadja Binnuis son.</v>
<v n="34">Alltsammans räknades och vägdes och summorna antecknades.</v>
<v n="35">När alla i vår grupp hade offrat brännoffer till Israels Gud, 12 tjurar för Israels folk, 96 baggar, 77 lamm och 12 getter som syndoffer,</v>
<v n="36">överlämnades kungens befallningar till hans tjänare och till landshövdingarna över provinserna väster om floden Eufrat, och de gav oss sedan all den hjälp vi behövde för att kunna återuppbygga Guds tempel.</v>
</c>
<c n="9">
<v n="1">Sedan kom de judiska ledarna till mig och berättade att många, även präster och leviter, hade börjat umgås med de hedniska folken och delta i deras avgudadyrkan. Det gällde: kananeer, hetiter, perisseer, jebuseer, ammoniter, moabiter, egyptier och amoreer.</v>
<v n="2">Israelitiska män gifte sig med flickor från dessa hedniska folk och tog dem till hustrur åt sina söner. Guds heliga folk blev uppblandat genom dessa äktenskap, och många ledare hade varit dåliga föredömen.</v>
<v n="3">När jag hörde detta, rev jag sönder mina kläder, slet mitt hår och mitt skägg och sjönk ihop på marken av förtvivlan.</v>
<v n="4">Alla som fruktade Israels Gud och ville höra vad Herren skulle säga om folkets synd, kom och satte sig hos mig tills det var dags för kvällens brännoffer.</v>
<v n="5">Då avbröt jag mitt sörjande, och i mina trasiga kläder föll jag ner på knä med lyfta händer mot Herren</v>
<v n="6">och ropade:"O min Gud, vad jag skäms inför dig! Ja, jag blygs att lyfta mitt ansikte mot dig, för våra synder har växt oss över huvudet och vår skuld är lika hög som himlen.</v>
<v n="7">Hela vår historia har handlat om synd, och det var därför som vi och våra kungar och präster slaktades av hedniska kungar, bortfördes i fångenskap och plundrades och drabbades av skam, precis som nu.</v>
<v n="8">Men just i dessa dagar har vi fått en möjlighet till frid, för du har tillåtit några av oss att återvända till Jerusalem från vår fångenskap. Du har gett oss ett tillfälle till glädje och ett nytt liv i vårt slaveri.</v>
<v n="9">Vi är slavar, men i din kärlek och barmhärtighet har du inte övergett oss. I stället har du sett till att Persiens kungar blivit vänligt inställda till oss, så att de till och med har gett oss hjälp med att återuppbygga vår Guds tempel och Jerusalem ur dess ruiner, och därmed gett oss en stark och skyddad stad i Juda.</v>
<v n="10">Men Herre, vår Gud, vad kan vi nu säga efter allt detta? Än en gång har vi alltså övergett dig och brutit dina lagar!</v>
<v n="11">Profeterna varnade oss för att landet vi skulle få var orenat genom invånarnas fruktansvärda seder. Ja, från den ena ändan till den andra var det fyllt av orenhet.</v>
<v n="12">Du sa till oss att vi inte skulle hjälpa dessa folk på något sätt och inte låta våra söner gifta sig med deras döttrar. Du varnade oss och sa att om vi bara följde denna regel, så skulle vi bli ett framgångsrikt folk och för all framtid kunna lämna detta land i arv till våra barn, generation efter generation.</v>
<v n="13" t="14">Men nu har vi brutit mot dina lagar än en gång, genom dessa äktenskap med främlingar som lever i avguderi, och det har vi gjort efter det att vi blivit straffade med fångenskap för vår ondska. Egentligen fick vi inte det straff vi då förtjänade eftersom du lät en liten skara av oss bli räddad, men nu kommer nog din vrede att förgöra oss, så att inte någon enda kommer undan.</v>
<v n="15">Herre, Israels Gud, du är en rättvis Gud! Här är vi med vår skuld, men på grund av den kan ingen av oss vara i din närhet."</v>
</c>
<c n="10">
<v n="1">Medan Esra låg på marken framför templet och grät och bad och bekände detta, samlades många män, kvinnor och barn, och de grät också.</v>
<v n="2">Då sa Sekanja, Jehiels son, och en ättling till Ulam, till Esra: "Vi har syndat mot Gud genom att gifta oss med dessa främmande kvinnor från andra folk. Men trots detta finns det hopp för Israel,</v>
<v n="3">för vi lovar inför Gud att skilja oss från dem och sända bort dem och deras barn, för det är det enda rätta enligt lagen. Detta ska vi göra eftersom du och de rättfärdiga männen har beslutat så.</v>
<v n="4">Esra, fatta mod och tala om för oss hur vi ska göra. Hela saken ligger i dina händer. Vi ska inte lägga hinder i vägen."</v>
<v n="5">Då reste Esra sig upp och krävde att ledarna för prästerna och leviterna och hela Israels folk skulle göra som Sekanja hade sagt. Alla gick med på detta.</v>
<v n="6">Sedan gick Esra in i Johanans rum i templet, och han varken åt eller drack medan han fortsatte att sörja över de återvändande flyktingarnas synd.</v>
<v n="7" t="8">Ett meddelande skickades sedan ut i Juda och Jerusalem med befallning att alla skulle samlas i Jerusalem inom tre dagar. Ledarna hade beslutat att den som vägrade komma skulle gå miste om all sin egendom och inte längre tillhöra Israel.</v>
<v n="9">Inom tre dagar, den tjugonde dagen i nionde månaden, hade alla män från Juda och Benjamin kommit till Jerusalem och stod på den öppna platsen framför templet. Det regnade häftigt, och både vädret och den allvarsamma situationen gjorde att alla skälvde.</v>
<v n="10">Då reste Esra sig upp och talade till dem:"Ni har syndat genom att gifta er med hedniska kvinnor och därmed ökat på Israels skuld inför Herren.</v>
<v n="11">Bekänn er synd inför Herren, era fäders Gud, och skilj er från det hedniska folket runt omkring er och från dessa kvinnor!"</v>
<v n="12">Då samtyckte alla männen på en gång och svarade högt: "Vi ska göra som du har sagt.</v>
<v n="13">Men detta är inte något som kan klaras av på en eller två dagar, för det är många av oss som är inblandade. Dessutom regnar det så kraftigt att vi inte kan stanna kvar här ute mycket längre.</v>
<v n="14">Låt i stället våra ledare ordna rättegångar åt oss på vår hemort, så att var och en som har en hednisk hustru kan sammanträffa med de äldste och domarna i staden. Sedan kan det fattas beslut i varje enskilt fall och situationen klaras upp, så att vår Guds fruktansvärda vrede kommer att vändas bort ifrån oss."</v>
<v n="15">Endast Jonatan, Asaels son, Jaseja, Tikvas son, Mesullam och leviten Sabbetai, opponerade sig mot detta.</v>
<v n="16" t="19">Man gjorde som det föreslagits. Esra valde ut män som var betrodda i sina respektive familjer. Den första dagen i nionde månaden började de genomgången av alla som gift sig med kvinnor från andra folk, och tre månader senare hade de avslutat sitt uppdrag.Här följer en förteckning över de präster som hade tagit sig hustrur utanför Israel. De lovade att skilja sig från dem och att offra en bagge för att sona sin skuld till Herren:Jesuas släkt:Maaseja, Elieser, Jarib och Gedalja.</v>
<v n="20">Immers släkt:Hanani och Sebadja.</v>
<v n="21">Harims släkt:Maaseja, Elia, Semaja, Jehiel och Ussia.</v>
<v n="22">Pashurs släkt:Eljoenai, Maaseja, Ismael, Netanel, Josabad och Eleasa.</v>
<v n="23">Bland leviterna:Josabad, Simei, Kelaja (som också kallades Kelita), Petaja, Juda och Elieser.</v>
<v n="24">Bland sångarna endast Eljasib.Bland dörrvaktarna:Sallum, Telem och Uri.</v>
<v n="25">Bland israeliterna i övrigt:Pareos släkt:Ramja, Issia, Malkia, Mijamin, Eleasar, Malkia, Benaja.</v>
<v n="26">Elams släkt:Mattanja, Sakarja, Jehiel, Abdi, Jeremot och Elia.</v>
<v n="27">Sattus släkt:Eljoenai, Eljasib, Mattanja, Jeremot, Sabad och Asisa.</v>
<v n="28">Bebais släkt:Johanan, Hananja, Sabbai och Atlai.</v>
<v n="29">Banis släkt:Mesullam, Malluk, Adaja, Jasub, Seal och Jeremot.</v>
<v n="30">Pahat-Moabs släkt:Adna, Ketal, Benaja, Maaseja, Mattanja, Besalel, Binnui och Manasse.</v>
<v n="31" t="32">Harims släkt:Elieser, Issia, Malkia, Semaja, Simeon, Benjamin, Malluk och Semarja.</v>
<v n="33">Hasums släkt:Mattenai, Mattatta, Sabad, Elifelet, Jeremai, Manasse och Simei.</v>
<v n="34" t="37">Banis släkt:Maadai, Amram, Uel, Benaja, Bedeja, Keluhi, Vanja, Meremot, Eljasib, Mattanja, Mattenai, Jaasu.</v>
<v n="38" t="42">Binnuis släkt:Simei, Selemja, Natan, Adaja, Maknaddebai, Sasai, Sarai, Asarel, Selemja, Semarja, Sallum, Amarja och Josef.</v>
<v n="43">Nebos släkt:Jegiel, Mattitja, Sabad, Sebina, Jaddu, Joel och Benaja.</v>
<v n="44">Alla dessa män hade gift sig med kvinnor från andra folk och vissa av dem hade även barn tillsammans med dem.</v>
</c>
</b>
<b n="Nehemja">
<c n="1">
<v n="1">Detta är Nehemjas, Hakaljas sons, berättelse.När jag på vintern under den persiske kungen Artasastas tjugonde regeringsår vistades i Susans borg,</v>
<v n="2">kom Hanani, en av mina judiska bröder, på besök tillsammans med några män från Juda. Jag tog tillfället i akt att höra mig för om hur det stod till i Jerusalem."Hur har man det där hemma?" frågade jag. "Hur är det med de judar som återvänt härifrån?"</v>
<v n="3">"De som har kommit tillbaka från fångenskapen har det svårt och är inte väl sedda", fick jag till svar. "Stadsmuren är fortfarande nedriven, och dess portar uppbrända."</v>
<v n="4">När jag fick höra detta, satte jag mig ner och började gråta. Under flera dagar fastade jag och sörjde och bad:</v>
<v n="5">"Gud, du är stor och fruktansvärd, du håller alla dina löften och är kärleksfull och trofast mot dem som älskar dig och lyder dig!</v>
<v n="6" t="7">Lyssna till min bön! Hör vad din tjänare säger! Hör hur jag natt och dag ber för ditt folk Israel. Jag bekänner att vi har syndat mot dig. Ja, jag och mitt folk har begått en hemsk synd genom att inte lyda de befallningar du gav oss genom din tjänare Mose.</v>
<v n="8">Herre, kom ihåg vad du sa till honom:'Om ni syndar ska jag sprida ut er bland alla folk,</v>
<v n="9">men om ni vänder tillbaka till mig och följer mina lagar, ska jag föra er tillbaka till Jerusalem, även om ni blivit förvisade bort till de mest avlägsna delar av världen. För Jerusalem är den plats jag har utvalt att visa min makt och härlighet.'</v>
<v n="10">Vi är ju dina tjänare och ditt folk som du räddat genom din makt och styrka.</v>
<v n="11">Herre, hör min bön! Lyssna till dina tjänares böner, till dem som vill ära dig. Hjälp mig nu, när jag ska gå inför kungen med min begäran! Gör så att han blir vänligt inställd till vad jag säger!"Jag var vid den tiden kungens munskänk och ansvarade för allt vin och andra drycker som serverades vid hans bord.</v>
</c>
<c n="2">
<v n="1" t="2">En dag på våren fyra månader senare när jag serverade kungen vin, frågade han mig: "Varför är du så ledsen? Du är väl inte sjuk? Du ser ut som om du hade stora bekymmer." Tidigare hade jag aldrig vågat visa mig annat än glad i hans närvaro. Först blev jag rädd,</v>
<v n="3">men sedan svarade jag: "Ers Majestät, hur skulle jag kunna vara glad? Min hemstad där mina förfäder är begravda ligger i ruiner, och portarna har bränts ner."</v>
<v n="4">"Och vad vill du göra åt den saken?" frågade kungen.Efter att ha bett en bön till himlens Gud, svarade jag: "Om det behagar Ers Majestät, och Ers Majestät skulle vilja låta mig få den förmånen, så skulle jag vilja resa till Juda för att bygga upp mina förfäders stad!"</v>
<v n="5" t="6">"Hur länge räknar du med att vara borta?" frågade kungen, där han satt med drottningen vid sin sida. "Och när kan du vara tillbaka?" Kungens svar var alltså ett löfte om att jag skulle få resa. Jag talade om för honom hur länge jag räknade med att bli borta.</v>
<v n="7">Sedan hade jag ännu en begäran, och jag sa: "Om det behagar Ers Majestät, så skulle jag vilja få med mig ett brev till landshövdingarna väster om floden Eufrat, så att de ger mig tillåtelse att fara genom deras områden på väg till Juda,</v>
<v n="8">och även ett brev till Asaf, uppsyningsmannen för de kungliga skogarna, där han blir uppmanad att ge mig virke till portarna i borgen som finns nära templet, till stadsmuren och till det hus jag ska bo i."Kungen gjorde som jag begärde, för Gud var med mig.</v>
<v n="9">När jag kom fram till provinserna väster om floden Eufrat, överlämnade jag kungens brev. Kungen hade också gett mig en eskort av soldater och ryttare.</v>
<v n="10">Men när horoniten Sanballat och den ammonitiske tjänstemannen Tobia fick höra om min ankomst, blev de mycket förargade över att någon hade intresse av att hjälpa israeliterna.</v>
<v n="11" t="12">En natt, tre dagar efter min ankomst till Jerusalem, smög jag mig ut och tog bara några få män med mig. Jag hade ännu inte berättat för en enda människa vilka planer Gud hade lagt på mitt hjärta. Jag tog min åsna och de övriga gick till fots.</v>
<v n="13">Vi gick ut genom Dalporten, mot Drakkällan och vidare till Dyngporten, för att bilda oss en uppfattning om den nedrivna muren och de förstörda portarna.</v>
<v n="14" t="15">Vi fortsatte till Källporten och Kungsdammen, men där kunde inte åsnan ta sig fram genom ruinerna. Då steg jag av, och vi gick till fots upp genom dalen och undersökte den nedrivna muren. Vi återvände sedan och tog oss in genom Dalporten.</v>
<v n="16">Tjänstemännen i staden visste ingenting om min nattliga utflykt eller vad jag hade i sikte. Jag hade inte berättat för någon om mina planer, och inte ens ledarna i staden eller de som skulle hjälpa mig visste något.</v>
<v n="17">Men nu avslöjade jag mina planer och sa: "Ni känner mycket väl till tragedin med vår stad. Den ligger i ruiner och portarna är nerbrända. Låt oss bygga upp Jerusalems murar igen, så att vi inte mer behöver skämmas för dem!"</v>
<v n="18">Sedan talade jag om för dem hur god Gud hade varit mot mig och berättade om mitt samtal med kungen och om planen som han hade gått med på."Ja, låt oss bygga upp murarna!" svarade alla ivrigt. Arbetet påbörjades omedelbart.</v>
<v n="19">Men när Sanballat, Tobia, och araben Gesem fick höra om våra planer, började de håna oss. "Vad är det egentligen ni tänker göra?" sa de. "Ska ni sätta er upp mot kungen på det där sättet?"</v>
<v n="20">"Himlens Gud ska hjälpa oss", svarade jag. "Vi är hans tjänare, och vi tänker bygga upp muren. Men vad gäller er, så har ni ingen del i Jerusalem!"</v>
</c>
<c n="3">
<v n="1">Översteprästen Eljasib och de andra prästerna byggde upp Fårporten, hängde upp dörrarna på den och invigde den. Därefter byggde de upp muren ända bort till Hammeatornet och Hananeltornet.</v>
<v n="2">Där tog en grupp män från Jeriko vid, och i nästa sektion leddes arbetslaget av Imris son Sackur.</v>
<v n="3">Fiskporten byggdes av Hassenaas söner. De utförde hela arbetet, gjorde i ordning bjälkarna, hängde upp portarna och tillverkade reglar och bommar.</v>
<v n="4">Meremot, som var son till Uria och sonson till Hackos, reparerade nästa sektion av muren, och sedan följde Mesullam, son till Berekja och sonson till Mesesabel, och Sadok, Baanas son.</v>
<v n="5">Efter dem arbetade män från Tekoa på nästa avsnitt, men deras ledare var ovilliga att underordna sig arbetsledningen.</v>
<v n="6">Gamla porten reparerades av Jojada, Paseas son, och Mesullam, Besodjas son. De lade upp bjälkarna, hängde upp portarna och satte bommar och reglar på plats.</v>
<v n="7">Intill dem arbetade män från Gibeon och Mispa, Melatja från Gibeon och Jadon från Meronot.</v>
<v n="8">Guldsmeden Ussiel, Harhajas son, reparerade nästa avsnitt, och Hananja, som var parfymtillverkare, det följande ända fram till Breda muren.</v>
<v n="9">Refaja, Hurs son, borgmästare i en del av Jerusalem, arbetade närmast dem.</v>
<v n="10">Jedaja, Harumafs son, reparerade muren intill sitt eget hus, och efter honom tog Hasabnejas son Hattus vid.</v>
<v n="11">Malkia, Harims son, och Hassub, Pahat-Moabs son, reparerade Ugnstornet och ytterligare en del av muren.</v>
<v n="12">Sallum, Hallohes son, och hans döttrar tog sig an nästa sektion. Han var borgmästare i den andra delen av Jerusalem.</v>
<v n="13">Folk från Sanoa, under ledning av Hanun, byggde upp Dalporten, hängde dess portar på plats och satte dit reglar och bommar. De reparerade de 450 meter som återstod fram till Dyngporten.</v>
<v n="14">Dyngporten reparerades av Malkia, Rekabs son, borgmästare i Bet-Hackerem, och han hängde också dess portar på plats och satte dit reglar och bommar.</v>
<v n="15">Sallun, Kol-Hoses son, borgmästare i Mispa, reparerade Källporten. Han byggde upp den, lade tak på den, hängde upp dess portar och satte dit reglar och bommar. Sedan reparerade han muren från Vattenledningsdammen intill den kungliga trädgården ända fram till de trappor som leder ner från Davids stad.</v>
<v n="16">Närmast honom fanns Asbuks son Nehemja, borgmästare i en del av Bet-Sur. Han byggde upp muren ända fram till de kungliga gravarna, vattenreservoaren och Hjältehuset.</v>
<v n="17">En grupp leviter under ledning av Banis son Rehum ansvarade för nästa sektion, och efter dem tog Hasabja vid. Han var borgmästare i en del av Kegila och ledde arbetarna därifrån.</v>
<v n="18">Deras grannar från en annan del av Kegila leddes av Bavai, Henadads son, som var borgmästare där.</v>
<v n="19">Närmast dem leddes arbetarna av Eser, Jesuas son, borgmästare i Mispa. De arbetade också på mursektionen mitt emot uppgången till förrådet, där muren svänger.</v>
<v n="20">Närmast Eser fanns Baruk, Sabbais son, som byggde från kröken på muren fram till översteprästen Eljasibs hus.</v>
<v n="21">Urias son Meremot byggde en sektion av muren som sträckte sig från dörren till Eljasibs hus till husets slut.</v>
<v n="22">Sedan tog prästerna från stadens omgivningar vid.</v>
<v n="23">Benjamin, Hassub och Asarja, Maasejas son och Ananjas sonson, reparerade sektionerna närmast sina egna hus.</v>
<v n="24">Sedan kom Binnui, Henadads son, som byggde en sträcka av muren från Asarjas hus ända fram till hörnet.</v>
<v n="25">Usais son Palal fortsatte från hörnet till det övre tornet på kungens palats, vid fängelsegården. Pareos son Pedaja</v>
<v n="26">och tempelarbetare från Ofel reparerade muren fram till östra Vattenporten och det framskjutande tornet.</v>
<v n="27">Tekoaiterna arbetade med sektionen mitt emot slottstornet och bort till Ofelmuren.</v>
<v n="28">Prästerna reparerade muren bakom Hästporten, var och en framför sitt eget hus.</v>
<v n="29">Immers son Sadok byggde också upp muren alldeles intill sitt eget hus, och efter honom tog Semaja vid, Sekanjas son, som var vakt vid Östra porten.</v>
<v n="30">Därnäst arbetade Hananja, Selemjas son, och Hanun, Salafs sjätte son. Mesullam, Berekjas son, byggde upp muren mitt emot sitt eget hus.</v>
<v n="31">Malkia, en av guldsmederna, reparerade muren ända bort till tempelarbetarnas och köpmännens hus mitt emot Mönstringsporten och vidare fram till Hörnsalen.</v>
<v n="32">De andra guldsmederna och köpmännen gjorde muren färdig från Hörnsalen och fram till Fårporten.</v>
</c>
<c n="4">
<v n="1" t="2">När Sanballat hörde att vi höll på att bygga upp muren, blev han rasande. Han förlöjligade oss och drev med oss inför sina vänner och inför officerarna i Samaria. "Vad tror de där stackars judarna att de är för några?" sa han. "Tror de att de ska kunna bygga upp muren på en dag, om de offrar tillräckligt många offer? Och titta på de där förbrända stenarna, som de plockar fram ur grushögarna och försöker använda igen!"</v>
<v n="3">Ammoniten Tobia vid hans sida gjorde också sina kommentarer. "Det behövs bara att en räv springer upp på den där muren de bygger, för att den ska falla ihop", sa han.</v>
<v n="4">Då vände jag mig till Gud och bad: "Herre, hör hur de gör narr av oss. Låt deras hån falla tillbaka över dem själva och låt dem bli fångar i ett främmande land!</v>
<v n="5">Kom ihåg deras synd. Utplåna den inte, för de har föraktat dig genom att förakta oss som bygger din mur!"</v>
<v n="6">Så småningom hade muren runt hela staden nått hälften av sin ursprungliga höjd. Alla hade arbetat helhjärtat.</v>
<v n="7">Men när Sanballat och Tobia och araberna, ammoniterna och asdoditerna fick höra att arbetet på muren fortsatte och att skadorna hade reparerats, blev de ursinniga,</v>
<v n="8">och snart gjorde de upp planer för att anfalla Jerusalem och orsaka förvirring.</v>
<v n="9">Men vi bad till vår Gud och vaktade staden både dag och natt för att skydda oss.</v>
<v n="10">Man kunde märka att många av arbetarna började bli uttröttade av slitet med att röja undan sten och grus.</v>
<v n="11">Under tiden planerade våra fiender att gå till anfall mot oss och döda oss för att få arbetet att avstanna,</v>
<v n="12">och de judar som bodde nära fienden kom och berättade för oss om deras onda planer.</v>
<v n="13">Därför placerade jag vakter beväpnade med svärd, spjut och båge där muren var lägst och svagast.</v>
<v n="14">När jag sedan hade tänkt igenom hela situationen sammankallade jag ledarna och folket och talade till dem: "Var inte rädda! Kom ihåg att Herren är stark och mäktig. Strid för era vänner, för era familjer och era hem!"</v>
<v n="15">När vi förstod att våra fiender fått reda på att vi kände till deras planer och att Gud hade avslöjat dem, återvände vi allesammans till arbetet på muren,</v>
<v n="16">men i fortsättningen var det bara hälften av styrkan som arbetade, medan den andra hälften höll vakt.</v>
<v n="17">De som bar och fraktade byggnadsmaterial hade alltid ett vapen i ena handen, och de som arbetade på muren hade vapen inom räckhåll</v>
<v n="18">eller sitt svärd vid sidan. En trumpetare stod bredvid mig för att kunna blåsa varningssignal om något hände.</v>
<v n="19">"Muren är lång och vi arbetar på långt avstånd från varandra. Därför måste ni skynda er att samlas när trumpetsignalen ljuder. Herren ska strida för oss", sa jag.</v>
<v n="20" t="21">Vi arbetade från bittida till sent, och hälften av männen stod alltid på vakt.</v>
<v n="22">Jag bad alla som bodde utanför murarna att flytta in till Jerusalem, så att de och deras tjänare skulle kunna gå vakt om natten eller arbeta på dagarna.</v>
<v n="23">Under hela denna period var varken jag eller mina bröder eller de tjänare eller vakter som var med mig någonsin ur kläderna, och hela tiden var vi beväpnade.</v>
</c>
<c n="5">
<v n="1">Vid den tiden protesterade många mot den ekonomiska orättvisa som rådde i landet, och även kvinnorna engagerade sig.</v>
<v n="2">Det var ont om mat. Många saknade helt utsäde för den nödvändiga försörjningen.</v>
<v n="3">Andra var tvungna att lämna sin mark och till och med sina barn som säkerhet för att låna till utsäde.</v>
<v n="4">Ytterligare andra måste låna för att kunna betala skatten på sina fält och vingårdar.</v>
<v n="5">"Vi är deras bröder, och våra barn är lika goda som deras", protesterade de behövande. "Ändå måste vi sälja våra barn som slavar för att överleva. Vi har redan sålt en del av våra döttrar, och vi har ingen möjlighet att köpa dem tillbaka, för våra åkrar är också belånade."</v>
<v n="6">Jag blev mycket upprörd när jag fick höra detta,</v>
<v n="7">och sedan jag tänkt på saken tog jag upp den med de rika och välbärgade."Vad gör ni egentligen", undrade jag. "Förstår ni inte att ni med ert ocker ruinerar era bröder?" Sedan sammankallade jag till ett stormöte.</v>
<v n="8">"En del av oss gör allt vi kan för att hjälpa våra judiska bröder, som har kommit tillbaka från sin fångenskap i andra länder", sa jag till dem. "Nu gör ni dem till slavar på nytt. Ska vi behöva köpa dem fria igen?"Men de hade inget att säga till sitt försvar.</v>
<v n="9">Då fortsatte jag: "Det ni gör är en stor synd. Ni borde ha större respekt för Gud! Har vi inte tillräckligt med fiender bland folken runt omkring, som försöker komma åt oss?</v>
<v n="10">Några av oss lånar ut pengar och säd till våra judiska bröder utan att begära ränta. Nu måste ni sluta med detta ocker.</v>
<v n="11">Lämna tillbaka deras åkrar, vingårdar, olivplanteringar och hem, och avskriv alla fordringar ni har!"</v>
<v n="12">De gav efter och lovade att bistå sina landsmän. Sedan sammankallade jag prästerna och fick dessa att avlägga en ed på att de skulle hålla sina löften.</v>
<v n="13">Jag påminde dem om allvaret i situationen och sa: "Gud kommer att vända sig bort från var och en av er som inte håller dessa löften.Amen", ropade alla de närvarande och prisade Herren. De anklagade höll sitt löfte och gjorde vad som förväntades av dem.</v>
<v n="14">Under de tolv år jag var landshövding i Juda, från det tjugonde till det trettioandra året under kung Artasastas regering, tog mina medhjälpare och jag själv varken emot lön eller underhåll från Israels folk.</v>
<v n="15">Detta i motsats till de tidigare landshövdingarna, som förutom mat och dryck hade begärt 40 siklar silver. Dessutom hade deras tjänare många gånger tyranniserat folket. Men jag lydde Gud och behandlade dem aldrig på det sättet.</v>
<v n="16">Jag ägnade mig åt arbetet på muren, och mina tjänstemän var där av samma skäl. Ingen av oss skaffade sig egen mark.</v>
<v n="17">Varje dag åt inte mindre än 150 landsmän som arbetade med mig vid mitt bord, förutom alla besökare från andra länder!</v>
<v n="18">För varje dag gick det åt en oxe, sex gödda får och åtskilligt med fågel. Var tionde dag fick jag förnya förråden av vin.</v>
<v n="19">"Herre, kom ihåg allt jag gjort för detta folk, och låt mig få uppleva välsignelser för det!"</v>
</c>
<c n="6">
<v n="1">När Sanballat, Tobia, araben Gesem och våra övriga fiender upptäckte att vi var färdiga med arbetet på muren, och att det inte någonstans fanns ett hål i den även om vi inte hade hunnit hänga upp alla dörrar i portarna,</v>
<v n="2">sände de bud och bad mig träffa dem i en av byarna i Onos dal. Men jag förstod att de hade onda avsikter och</v>
<v n="3">svarade: "Jag är strängt upptagen! Varför skulle jag avbryta arbetet för att resa och träffa er?"</v>
<v n="4">Fyra gånger sände de samma bud till mig, och varje gång gav jag dem samma svar.</v>
<v n="5" t="6">Femte gången kom Sanballats tjänare till mig med ett brev, som inte var förseglat, så att vem som helst kunde ta del av innehållet. Han skrev:"Gesem har berättat för mig att han, vart han än kommer, får höra att ni judar tänker göra uppror och att det är därför ni bygger upp muren. Han påstår också att man säger att du tänker bli deras kung,</v>
<v n="7">och att du har tillsatt profeter som ska ropa ut detta i Jerusalem. Jag kommer att vidarebefordra dessa uppgifter till kung Artasasta och föreslår att du kommer hit, så att vi får resonera om saken först."</v>
<v n="8">Mitt svar löd: "Du vet mycket väl att det du säger inte är sant. Du har själv hittat på alltsammans."</v>
<v n="9">Från alla håll försökte man skrämma oss till att sluta med arbetet på muren, men jag bad till Gud om förnyad styrka.</v>
<v n="10">Några dagar senare gick jag för att besöka Semaja, Delajas son och Mehetabels sonson, som påstod att han hade fått ett budskap från Gud."Vi ska gömma oss i templet och bomma igen dörren, för i kväll kommer de och dödar dig", sa han.</v>
<v n="11">"Skulle jag fly?" sa jag. "Om jag som inte är präst skulle gå in i templet, mister jag dessutom livet. Nej, det vill jag inte göra!"</v>
<v n="12" t="13">Då förstod jag att det inte var Gud som hade talat genom honom, utan att Tobia och Sanballat hade lejt honom för att skrämma mig och få mig att synda genom att fly in i templet. Då skulle de verkligen få en anledning att anklaga mig.</v>
<v n="14">"Gud, glöm inte allt ont som Tobia, Sanballat, profetissan Noadja och alla de andra profeterna gjort i sina försök att skrämma mig!" bad jag.</v>
<v n="15">Tidigt på hösten, femtiotvå dagar efter det att arbetet påbörjats, blev muren färdig.</v>
<v n="16">När våra fiender och de angränsande folken fick reda på detta, blev de förskräckta och förstod att det var Gud som hjälpt oss i arbetet.</v>
<v n="17">Under hela denna tid hade det pågått en livlig brevväxling mellan Tobia och de rika i Juda.</v>
<v n="18">Det var nämligen många i Juda som hade svurit honom trohet, därför att Sekanja, Aras son, var hans svärfar och för att hans son Johanan hade gift sig med en dotter till Mesullam, Berekjas son.</v>
<v n="19">Alla lät de mig veta vilken underbar man Tobia var, och sedan berättade de för honom allt jag sagt. Tobia skickade också många hotelsebrev till mig.</v>
</c>
<c n="7">
<v n="1">När muren var färdig och vi hade hängt upp portar överallt, utsåg jag dörrvaktare, sångare och leviter.</v>
<v n="2">Jag överlämnade ansvaret för ledningen av Jerusalem till min bror Hanani tillsammans med Hananja, befälhavaren i borgen, en mycket pålitlig man, som var gudfruktigare än de flesta.</v>
<v n="3">De fick order att inte öppna Jerusalems portar förrän en bra stund efter soluppgången och att stänga och låsa dem medan vakterna ännu var i tjänst. Jag bad dem också att välja ut vakter bland Jerusalems invånare och föreslog att vissa skulle utposteras på särskilda platser och att andra skulle sköta vakthållningen från en plats nära sin bostad.</v>
<v n="4">Staden var nämligen stor men befolkningen liten, och det var glest mellan de få husen.</v>
<v n="5">Gud sa sedan till mig att sammankalla alla de som återvänt, både de rika och förnäma och folket i övrigt. Jag fann släktregistren över dem som kommit tillbaka, och så här stod det skrivet:</v>
<v n="6">"Detta är en förteckning över de judar som återvände till Jerusalem och Juda från fångenskapen i Babylon, dit de hade blivit landsförvisade av kung Nebukadnessar.</v>
<v n="7">De återvände var och en till sin ort, och deras ledare var Serubbabel, Jesua, Nehemja, Asarja, Raamja, Nahamani, Mordokai, Bilsan, Misperet, Bigvai, Nehum och Baana.Till Israel återvände följande antal, grupperade efter familjenamn eller ursprung i Israel:</v>
<v n="8" t="38">Pareos 2.172Sefatja 372Aras	 652Pahat-Moab, ättlingar till Jesua och Joab 2.818Elam 1.254Sattu 845Sackai 760Binnui 648Bebai 628Asgad 2.322Adonikam 667Bigvai 2.067Adin 655Ater (Hiskias ättlingar) 98Hasum 328Besai 324Harif 112Betlehem och Netofa 188Anatot 128Bet-Asmavet 42Kirjat-Jearim, Kefira och Beerot 743Rama och Geba 621Mikmas 122Betel och Ai 123Nebo (det andra) 52Elam (den andre) 1.254Barim 320Jeriko 345Lods, Hadids och Onos 721Senaa 3.930</v>
<v n="39" t="42">återvändande präster, ättlingar till Jedaja:Jesua 973Immer 1.052Pashur 1.247</v>
<v n="43" t="45">återvändande leviter, ättlingar till Jesua och Kadmiel:Hodeva 74sångare av Asafs familj 148dörrvaktare: ättlingar till Sallum, Ater, Talmon, Ackub, Hatita och Sobai 138</v>
<v n="46" t="56">Bland tempeltjänarna var följande familjer representerade:Siha, Hasufa, Tabbaot, Keros, Sia, Padon, Lebana, Hagaba, Salmai, Hanan, Giddel, Gahar, Reaja, Resin, Nekoda, Gassam, Ussa, Pasea, Besai, Meunim, Nefusesim, Bakbuk, Hakufa, Harhur, Baslit, Mehida, Harsa, Barkos, Sisera, Tema, Nesia och Hatifa.</v>
<v n="57" t="59">Detta är förteckningen över de familjer bland Salomos tjänare som återvände:Sotai, Soferet, Perida, Jaala, Darkon, Giddel, Sefatja, Hattil, Pokeret-Hassebaim och Amon.</v>
<v n="60">Tillsammans utgjorde tempeltjänarna och de som härstammade från Salomos tjänare 392 personer.</v>
<v n="61">En annan grupp återvände vid den tiden till Juda från de persiska städerna Tel-Mela, Tel-Harsa, Kerub, Addon och Immer. De hade förlorat sina släktregister och kunde inte bevisa sin judiska härkomst.</v>
<v n="62">Det var Delajas, Tobias och Nekodas familjer, tillsammans 642 personer.</v>
<v n="63" t="65">Det fanns också flera prästfamiljer, som förlorat sina släktregister, ättlingar till Habaja, Hackos och Barsillai. Den senare var gift med en dotter till gileaditen Barsillai och hade tagit hennes familjenamn. De kunde alltså inte tillåtas att vara präster i fortsättningen eller få prästernas del av maten från offren, förrän urim och tummim hade rådfrågats, så att man kunde få bekräftat att de verkligen var av prästsläkt.</v>
<v n="66">Det var sammanlagt 42.360 personer som återvände till Juda vid den tiden.</v>
<v n="67">Dessutom återvände 7.337 tjänare och 245 sångare, både män och kvinnor.</v>
<v n="68" t="69">De förde med sig 736 hästar, 245 mulåsnor, 435 kameler och 6.720 åsnor.</v>
<v n="70">En del av deras ledare gav gåvor till arbetet. Landshövdingen gav guld till en vikt av 8,5 kilo, 50 skålar och 530 dräkter till prästerna.</v>
<v n="71">De övriga ledarna gav sammanlagt guld till en vikt av 170 kilo och silver till en vikt av 1330 kilo,</v>
<v n="72">och andra personer ur folket bidrog med guld till en vikt av 170 kilo, silver till en vikt av 1250 kilo och 67 prästdräkter.</v>
<v n="73">Präster, leviter, dörrvakter, sångare och tempelarbetare bosatte sig i likhet med folket i övrigt i de städer och byar över hela Juda som de ursprungligen kommit ifrån.</v>
</c>
<c n="8">
<v n="1">På hösten, när alla hunnit installera sig i sina hemstäder, återsamlades allt folket på torget mitt framför Vattenporten i Jerusalem och bad att Esra, den skriftlärde, skulle läsa för dem ur lagen som Gud hade gett Mose.</v>
<v n="2" t="5">På första dagen i sjunde månaden hände detta. Esra tog fram bokrullen med Moses lag. Han stod på en plattform av trä, som var tillverkad speciellt för detta tillfälle, så att alla kunde se honom när han läste. Han var vänd mot torget framför Vattenporten. Alla stod upp när han öppnade bokrullen, och de som var tillräckligt gamla för att förstå lyssnade mycket uppmärksamt. Han läste från tidigt på morgonen och fram till middagen. Till höger om honom stod Mattitja, Sema, Anaja, Uria, Hilkia och Maaseja, och på hans vänstra sida stod Pedaja, Misael, Malkia, Hasum, Hasbaddana, Sakarja och Mesullam.</v>
<v n="6">Sedan lovprisade Esra Herren, den store Guden, och med upplyfta händer sa allt folket "Amen, amen!" Därefter böjde de sig ner och tillbad Herren med sina ansikten mot marken.</v>
<v n="7" t="8">Medan Esra läste ur bokrullen gick Jesua, Bani, Serebja, Jamin, Ackub, Sabbetai, Hodia, Maaseja, Kelita, Asarja, Josabad, Hanan, Pelaja och de andra leviterna omkring bland folket och förklarade vad den upplästa texten betydde.</v>
<v n="9">Alla började gråta när de hörde lagens ord.Då sa Nehemja, landshövdingen, Esra, prästen, och leviterna som undervisade folket: "Gråt inte på en dag som denna! Det här är en helig dag inför Herren, er Gud." Nehemja fortsatte:</v>
<v n="10">"Fira den med en festmåltid och dela med er till dem som inget har. Tänk på att glädjen i Herren är er styrka! Ni ska inte vara bedrövade och sorgsna!"</v>
<v n="11">Leviterna försökte också lugna folket och sa till dem: "Det är sant! Gråt inte, för det här är en helig glädjedag och inte en sorgedag!"</v>
<v n="12">Alla gick då tillsammans för att äta en festmåltid. De förstod nu att det var en glädjens högtidsdag, därför att de kunde höra och förstå Guds ord.</v>
<v n="13">Nästa dag samlades huvudmännen för de olika familjerna och leviterna och prästerna tillsammans med Esra för att studera lagen i detalj.</v>
<v n="14">De upptäckte att Herren hade sagt till Mose att Israels folk skulle bo i hyddor under högtiden som hölls den månaden.</v>
<v n="15">Han hade också sagt att folket i alla landets städer, och i Jerusalem, skulle gå upp i bergen och samla grenar från olivträd, myrten, palmträd och fikonträd till att bygga sina hyddor av.</v>
<v n="16">Folket gick då ut och skar grenar och använde dem för att bygga hyddor på taken till sina hus eller på gårdsplanerna, på tempelplatsen eller på torgen vid Vattenporten och Efraimsporten.</v>
<v n="17">I dessa lövhyddor bodde de under sju dagar medan högtiden pågick, och alla som återvänt från fångenskapen deltog under stor glädje. Man hade inte firat på detta sätt sedan Josuas dagar.</v>
<v n="18">Esra läste ur bokrullen varje dag under dessa sju dagar, och på den åttonde dagen avslutade man högtiden som det var föreskrivet i Moses lag.</v>
</c>
<c n="9">
<v n="1" t="2">Den tjugofjärde dagen i samma månad återvände folket för ännu en högtid. Den här gången fastade de, klädde sig i säcktyg och strödde aska i håret, och israeliterna avskilde sig från alla utlänningar.</v>
<v n="3">Under några timmar lästes Guds lag högt för dem, och under de följande timmarna bekände man sina egna och sina förfäders synder och tillbad Herren, sin Gud.</v>
<v n="4">Leviterna Jesua, Bani, Kadmiel, Sebanja, Bunni, Serebja, Bani och Kenani stod på plattformen och prisade Herren med glädjesånger och uppmanade folket att delta:</v>
<v n="5">"Stå upp och lova Herren, er Gud, som lever från evighet till evighet. Prisa hans underbara namn! Det är mycket större än vad vi kan tänka eller säga. "Bönen fortsatte sedan under ledning av Jesua, Kadmiel, Bani, Hasabneja, Serebja, Hodia, Sebanja och Petaja:</v>
<v n="6">"Du ensam är Herre. Du har gjort himlen och jorden och haven och allt som är i dem. Du ger liv åt allt och uppehåller allt, och himlens härskaror tillber dig.</v>
<v n="7">Du är Herren Gud, som utvalde Abram och ledde honom ut ur det kaldeiska Ur och gav honom namnet Abraham.</v>
<v n="8">När han var trofast mot dig, ingick du ett avtal med honom och lovade att han och hans ättlingar för alltid skulle få det land som tillhörde kananeerna, hetiterna, amoreerna, perisseerna, jebuseerna och girgaseerna. Nu har du gjort vad du lovade och vi vet att du är rättfärdig och alltid håller ditt ord.</v>
<v n="9">Du såg våra förfäders sorg och bedrövelse i Egypten och hörde deras rop vid Röda havet.</v>
<v n="10">Du utförde stora under och tecken inför Farao och hans folk, för du visste hur illa egyptierna behandlade ditt folk. Du har skaffat dig ett ärat namn, genom dessa handlingar som aldrig kommer att glömmas.</v>
<v n="11">Du delade havet för ditt folk, så att man kunde gå genom det torrskodda. Men fienden lät du sjunka som stenar i djupet.</v>
<v n="12">Du ledde våra förfäder med ett moln på dagen och med ett eldsken på natten, så att de kunde hitta vägen.</v>
<v n="13">Du uppenbarade dig på berget Sinai, talade med dem från himlen och gav dem lagar, stadgar och bud som är goda och rätta,</v>
<v n="14">däribland lagarna om den heliga sabbaten. Genom din tjänare Mose befallde du sedan ditt folk att lyda dem alla.</v>
<v n="15">Du gav våra förfäder bröd från himlen när de var hungriga och vatten ur klippan när de var törstiga. Du befallde dem att inta det land som du lovat dem med en ed.</v>
<v n="16">Men våra förfäder var för stolta och envisa för att lyssna till dina befallningar.</v>
<v n="17">De vägrade att lyda och glömde de under som du hade utfört. I stället gjorde de uppror och utsåg en ledare som skulle kunna föra dem tillbaka till slaveriet i Egypten! Men du är en förlåtande Gud, som alltid visar nåd och barmhärtighet. Du överflödar i kärlek och ditt tålamod är stort. Därför övergav du dem inte,</v>
<v n="18">trots att de gjorde en guldkalv och ropade: 'Detta är vår gud! Han har fört oss ut ur Egypten!' Genom att göra så syndade de på många sätt,</v>
<v n="19">men i din stora nåd övergav du dem inte för att dö i öknen. Molnet ledde dem framåt varje dag, och eldskenet visade dem vägen i nattens mörker.</v>
<v n="20">Du sände din gode Ande för att undervisa dem, och du upphörde inte att ge dem bröd från himlen eller vatten för att släcka deras törst.</v>
<v n="21">Under fyrtio år uppehöll du dem i öknen. De led inte brist på någonting under hela tiden. Deras kläder blev inte utslitna, och deras fötter svullnade inte!</v>
<v n="22">Sedan hjälpte du dem att besegra kungariken och många folk, och du lät dem ta ett stort område i besittning. De tog länderna som lydde under kung Sihon i Hesbon och kung Og i Basan.</v>
<v n="23">Du såg till att de förökades och ledde dem in i det land som du hade lovat deras förfäder.</v>
<v n="24">Du kuvade hela nationer åt dem. Kananeernas kungar med allt deras folk var maktlösa!</v>
<v n="25">Ditt folk intog befästa städer och ett bördigt land. De övertog hus som var fyllda med allt gott och där det fanns brunnar, vingårdar, olivplanteringar och fruktträd i överflöd. De åt och blev mätta och var glada över alla de välsignelser du lät dem få del av.</v>
<v n="26">Men trots allt detta var de olydiga och gjorde uppror mot dig. De förkastade din lag, dödade profeterna, som uppmanade dem att vända om till dig. Och de gjorde sig skyldiga till fruktansvärda hädelser.</v>
<v n="27">Därför överlämnade du dem åt deras fiender. Men i sina svårigheter ropade de till dig, och du hörde dem från himlen. I din stora nåd sände du dem ledare, som befriade dem från deras fiender.</v>
<v n="28">Men så snart allt gick bra för dem vände de sig bort ifrån dig igen, och än en gång lät du deras fiender besegra dem. Men varje gång de vände sig till dig och ropade på hjälp, lyssnade du till dem och befriade dem i din stora nåd!</v>
<v n="29">Du varnade dem för att få dem att lyda dina lagar, som ger liv åt den som följer dem, men de var stolta och ville inte lyssna, utan fortsatte att synda.</v>
<v n="30">I många år hade du tålamod med dem. Du sände profeter att förmana dem, men ändå lyssnade de inte, och därför lät du än en gång hedniska folk besegra dem.</v>
<v n="31">Men i din stora nåd lät du dem inte alldeles gå under, och du övergav dem inte. Du är en nådig och barmhärtig Gud!</v>
<v n="32">Och nu Herre, vår store och fruktansvärde Gud, du som håller ditt förbund i kärlek och barmhärtighet, glöm inte bort de svårigheter vi har haft! Mycket lidande har kommit över oss och våra kungar, furstar, präster, profeter och förfäder från den dag då Assyriens kungar för första gången vann seger över oss ända fram till den här dagen.</v>
<v n="33">Varje gång du straffat oss har du handlat rättvist. Vi har syndat och bara fått vad vi har förtjänat.</v>
<v n="34">Våra kungar, furstar, präster och förfäder följde inte dina lagar och lyssnade inte till dina varningar.</v>
<v n="35">De tillbad dig inte, trots de underbara ting du gjorde för dem och trots den godhet du bevisade. Du gav dem ett stort och rikt land, men de vägrade att omvända sig från sin ondska.</v>
<v n="36">Därför är vi nu slavar i detta rika land, som du gav våra förfäder! Slavar mitt i detta överflöd!</v>
<v n="37">Allt det bästa i landet hamnar i händerna på kungar som du har tillåtit att besegra oss på grund av våra synder. De har makt över våra kroppar och vår boskap, vi tjänar dem efter deras behag och är djupt bedrövade.</v>
<v n="38">På grund av allt detta lovar vi på nytt, Herre, att tjäna dig!Vi och våra furstar, leviter och präster sätter våra namn under detta förbund."</v>
</c>
<c n="10">
<v n="1">De som skrev under var landshövdingen Nehemja, Hakaljas son, och följande präster:</v>
<v n="2" t="8">Sidkia, Seraja, Asarja, Jeremia, Pashur, Amarja, Malkia, Hattus, Sebanja, Malluk, Harim, Meremot, Obadja, Daniel, Ginneton, Baruk, Mesullam, Abia, Mijamin, Maasja, Bilgai och Semaja.</v>
<v n="9" t="13">Följande leviter skrev under:Jesua, Asanjas son, Binnui, Henadads son, Kadmiel, Sebanja, Hodia, Kelita, Pelaja, Hanan, Mika, Rehob, Hasabja, Sackur, Serebja, Sebanja, Hodia, Bani och Beninu.</v>
<v n="14" t="27">Följande ledare för folket undertecknade också förbundet:Pareos, Pahat-Moab, Elam, Sattu, Bani, Bunni, Asgad, Bebai, Adonia, Bigvai, Adin, Ater, Hiskia, Assur, Hodia, Hasum, Besai, Harif, Anatot, Nebai, Magpias, Mesullam, Hesir, Mesesabel, Sadok, Jaddua, Pelatja, Hanan, Anaja, Hosea, Hananja, Hassub, Hallohes, Pilha, Sobek, Rehum, Hasabna, Maaseja, Ahia, Hanan, Anan, Malluk, Harim och Baana.</v>
<v n="28">Alla dessa män undertecknade förbundet å hela nationens vägnar. Övriga präster, leviter, dörrvakter, sångare och tempelarbetare och alla andra, som tillsammans med sina hustrur, söner och döttrar var tillräckligt gamla för att förstå det hela, hade avskilt sig från de hedniska folken i landet för att tjäna Gud,</v>
<v n="29">och var överens om innehållet.Alla dessa svor en ed att hålla Guds lag, som våra förfäder fått genom Mose och att följa och leva enligt alla Herrens, vår Guds bud, och befallningar:</v>
<v n="30">"Vi lovar att inte låta våra söner och döttrar gifta sig med de folk som bor omkring oss.</v>
<v n="31">Om de hedniska folken i landet vill sälja något på en sabbatsdag eller på någon annan helig dag, så kommer vi inte att köpa av dem. Vart sjunde år lovar vi att efterskänka de fordringar vi har på våra landsmän och att låta jorden vila.</v>
<v n="32">Vi tar på oss ansvaret att betala en årlig tempelskatt, så att det finns tillräckligt med pengar för att underhålla templet,</v>
<v n="33">för skådebröden, spisoffren och brännoffren, sabbatsdagarna, nymånadsfesterna, de årliga högtiderna, tackoffren och syndoffren för Israels försoning och till alla andra tjänster i templet.</v>
<v n="34">Vi, präster, leviter och allt folket har kastat lott för att avgöra vid vilka bestämda tider varje familj ska skaffa fram ved till brännoffren i templet, som det är föreskrivet i lagen.</v>
<v n="35">Vi lovar också att ge det första av vår skörd till templet, både från sädesfälten, fruktträden och olivträden.</v>
<v n="36">Vi lovar att ge Gud våra äldsta söner, och att följa lagen genom att ge det förstfödda av all vår boskap till prästerna i vår Guds tempel.</v>
<v n="37">Templets förråd lovar vi att fylla med det bästa av vårt mjöl och det första av vår frukt och det första av vinet och olivoljan. Vi lovar också att ge leviterna en tiondel av all den skörd som landet ger oss, eftersom de är ansvariga för att samla in tiondet i alla städer på landsbygden.</v>
<v n="38">En präst, en av Arons ättlingar, ska vara med när leviterna tar emot tiondet, och en tiondel av allt det som samlas in som tionde ska lämnas till templet och lagras i förrådet.</v>
<v n="39">Det är nämligen bestämt i lagen att folket och leviterna ska ta med sig dessa offer av säd, vin och olivolja till templet och placera dem i behållare helgade för detta ändamål, för användning av de tjänstgörande prästerna, dörrvakterna och sångarna.Vi lovar att inte på något sätt försumma vår Guds tempel."</v>
</c>
<c n="11">
<v n="1">Folkets ledare bosatte sig i Jerusalem, den heliga staden, och man kastade lott så att var tionde familj fick bosätta sig där, medan alla övriga fick återvända till sina hemstäder.</v>
<v n="2">Några flyttade frivilligt till Jerusalem och blev mycket respekterade för detta.</v>
<v n="3">Här följer en förteckning över ledare från andra orter som bosatte sig i Jerusalem:</v>
<v n="4" t="6">Ataja, son till Ussia, son till Sakarja, son till Amarja, son till Sefatja, son till Mahalalel, en ättling till Peres;Maaseja, son till Baruk, son till Kol-Hose, son till Hasaja, son till Adaja, son till Jojarib, son till Sakarja, silonitens son.Tillsammans var det 465 vapenföra män, som bodde i Jerusalem och var ättlingar till Peres.</v>
<v n="7" t="9">Ledarna från Benjamins stam var:Sallu, son till Mesullam, son till Joed, son till Pedaja, son till Kolaja, son till Maaseja, son till Itiel, son till Jesaja.Med sig hade de Gabbai och Sallai med 928 män. Deras ledare var Joel, Sikris son, och Juda, Hassenuas son, en ledare i den nya delen av Jerusalem.</v>
<v n="10" t="14">Ledarna bland prästerna var:Jedaja, Jojaribs son,Jakin,Seraja, son till Hilkia, son till Mesullam, son till Sadok, son till Merajot, son till Ahitub, den förnämste bland prästerna.Med sig hade de 822 präster som utförde arbetet i templet under deras ledning. Det fanns också 242 präster som arbetade under ledning av Adaja, son till Jeroham, son till Pelalja, son till Amsi, son till Sakarja, son till Pashur, son till Malkia, och 128 präster, som arbetade under ledning av Amassai, son till Asarel, son till Asai, son till Mesillemot, son till Immer. Som sin assistent hade Amassai Sabdiel, Haggedolims son.</v>
<v n="15" t="17">Ledare bland leviterna var:Semaja, son till Hassub, son till Asrikam, son till Hasabja, son till Bunni,Sabbetai och Josabad, som var ansvariga för arbeten utanpå och utanför templet,Mattanja, son till Mika, son till Sabdi, son till Asaf ledde lovsången och bönen,Bakbukja, en av dennes medhjälpare;Abda, son till Sammua, son till Galal, son till Jedutun.</v>
<v n="18">Tillsammans fanns det 284 leviter i Jerusalem.</v>
<v n="19">Det fanns också 172 dörrvakter, ledda av Ackub, Talmon och andra ur deras släkt.</v>
<v n="20">Alla andra präster, leviter och huvuddelen av folket bodde där deras familjer hade sina arvslotter.</v>
<v n="21">Tempelarbetarna bodde på berget Ofel, och deras ledare hette Siha och Gispa.</v>
<v n="22" t="23">Tillsyningsman över de leviter som tjänade i templet var Ussi, son till Bani, son till Hasabja, son till Mattanja, son till Mika, en ättling till Asaf, han som med sina efterkommande utvalts att vara sångare i Guds hus. Sångarna fick sina order direkt av kungen.</v>
<v n="24">Petaja, son till Mesesabel och ättling till Sera, Judas son, var kungens medhjälpare i allt som rörde folket.</v>
<v n="25" t="30">Några av de platser, där folket i Judas stam bodde, var Kirjat-Arba med kringliggande bosättningar, Dibon med kringliggande bosättningar, Jekabseel och byarna runtomkring, Jesua, Molada, Bet-Pelet, Hasar-Sual, Beer-Seba och byarna runtomkring, Siklag, Mekona och dess bosättningar, En-Rimmon, Sorga, Jarmut, Sanoa, Adullam och byarna runtomkring, Lakis med närliggande områden och Aseka och dess bosättningar.Folket hade spritt sig från Beer-Seba ända till Hinnoms dal.</v>
<v n="31" t="35">De som tillhörde Benjamins stam bodde i Geba, Mikmas, Aja, Betel med kringliggande bosättningar, Anatot, Nob, Ananja, Hasor, Rama, Gittaim, Hadid, Seboim, Neballat, Lod, Ono och i Timmermansdalen.</v>
<v n="36">Några av de leviter som var tilldelade Judas stam bosatte sig bland benjaminiterna.</v>
</c>
<c n="12">
<v n="1" t="7">Här följer en förteckning över de präster, som följde med Serubbabel, Sealtiels son, och Jesua:Seraja, Jeremia, Esra, Amarja, Malluk, Hattus, Sekanja, Rehum, Meremot, Iddo, Ginnetoi, Abia, Mijamin, Maadja, Bilga, Semaja, Jojarib, Jedaja, Sallu, Amok, Hilkia och Jedaja. Dessa var ledare för prästerna och deras medhjälpare under översteprästen Jesuas dagar.</v>
<v n="8">De leviter som följde med var Jesua, Binnui, Kadmiel, Serebja, Juda och Mattanja som tillsammans med sina bröder ansvarade för lovsången.</v>
<v n="9">Bakbukja och Unno var deras medhjälpare och stod mitt emot dem under gudstjänsten.</v>
<v n="10">Jesua var far till Jojakim,Jojakim var far till Eljasib,Eljasib var far till Jojada,</v>
<v n="11">Jojada var far till Jonatan ochJonatan var far till Jaddua.</v>
<v n="12" t="21">När Jojakim var överstepräst var följande personer huvudmän för prästerna och deras familjer:Meraja var ledare för Serajas familj,Hananja för Jeremias familj,Mesullam för Esras familj,Johanan för Amarjas familj,Jonatan för Mallukis familj,Josef för Sebanjas familj,Adna för Harims familj,Helkai för Merajots familj,Sakarja för Iddos familj,Mesullam för Ginnetons familj,Sikri för Abias familj,Piltai för Minjamins och Moadjas familjer,Sammua för Bilgas familj,Jonatan för Semajas familj,Mattenai för Jojaribs familj,Ussi för Jedajas familj,Kallai för Sallais familj,Eber för Amoks familj,Hasabja för Hilkias familj ochNetanel för Jedajas familj.</v>
<v n="22">Ett släktregister över leviternas huvudmän på Eljasibs, Jojadas, Johanans och Jadduas tid, och ett register över prästerna, upprättades under den persiske kungen Darejaves regering.</v>
<v n="23">Leviterna fanns också registrerade i tempelkrönikan fram till Johanans, Eljasibs son.</v>
<v n="24">De ledande bland leviterna var Hasabja, Serebja och Jesua, Kadmiels son, och dessas medhjälpare, som stod mitt emot dem under lovsången, som man sjöng växelvis så att den ena sidan svarade den andra, helt enligt Davids anvisningar.</v>
<v n="25">Dörrvakter som tjänstgjorde vid förrådshusen var Mattanja, Bakbukja, Obadja, Mesullam, Talmon och Ackub.</v>
<v n="26">Det var dessa män som tjänstgjorde under Jojakims tid, den Jojakim som var son till Jesua och sonson till Josadak, och när Nehemja var landshövding och Esra, den skriftlärde, var präst.</v>
<v n="27">Vid invigningen av den nya muren runt Jerusalem kom alla leviter från hela landet till staden för att assistera vid ceremonierna och för att delta och medverka i glädjehögtiden med lovsång till cymbaler, lyror och harpor.</v>
<v n="28">Sångare kom till Jerusalem från de kringliggande byarna och från netofatiternas byar.</v>
<v n="29">De kom också från Bet-Haggilgal och från trakterna kring Geba och Asmavet. De hade byggt sina byar nära Jerusalem.</v>
<v n="30">Prästerna och leviterna helgade först sig själva och därefter folket, portarna och muren.</v>
<v n="31" t="32">Jag tog med mig de judiska ledarna upp på muren, och där delade jag upp kören i två grupper, som skulle marschera i var sin riktning på muren under lovsång. Den grupp som gick åt höger, i riktning mot Dyngporten, följdes av Hosaja och hälften av ledarna i Juda,</v>
<v n="33">med Asarja, Esra, Mesullam,</v>
<v n="34">Juda, Benjamin, Semaja och Jeremia.</v>
<v n="35" t="36">Några präster som spelade trumpet fanns i ledet och även musiker under ledning av Sakarja, son till Jonatan, son till Semaja, son till Mattanja, son till Mikaja, son till Sackur, son till Asaf, och Sakarjas medhjälpare Semaja, Asarel, Milalai, Gilalai, Maai, Netanel, Juda och Hanani.De använde kung Davids musikinstrument. Prästen Esra ledde denna grupp.</v>
<v n="37">När de hade nått Källporten fortsatte de rakt fram och uppför trapporna vid sidan av borgen, in i Davids stad, och sedan fram till Vattenporten mot öster.</v>
<v n="38">Den andra gruppen, där jag själv var med tillsammans med resten av folket, gick åt motsatta hållet. Vi vandrade från Ugnstornet till Breda muren</v>
<v n="39">och sedan från Efraimsporten till Gamla porten, Fiskporten, Hananeltornet, Hammeaporten och bort till Fårporten. Vi stannade vid Vaktporten.</v>
<v n="40" t="41">De två körerna som sjöng lovsång fortsatte sedan fram till templet. Till vår grupp med resten av ledarna slöt sig också präster med trumpeter, nämligen Eljakim, Maaseja, Minjamin, Mikaja, Eljoenai, Sakarja och Hananja, och dessutom</v>
<v n="42">sångarna: Maaseja, Semaja, Eleasar, Ussi, Johanan, Malkia, Elam och Eser. De sjöng under ledning av Jisraja.</v>
<v n="43">Många offer bars fram på denna glädjens dag, för Gud hade verkligen gett oss anledning att vara glada. Kvinnor och barn var också med, och jublet från folket i Jerusalem hördes lång väg!</v>
<v n="44">Samma dag tillsattes män att ansvara för skattkamrarna, där man förvarade tiondet och de gåvor som bars fram. Dessa män skulle också se till att samla in det som behövdes för präster och leviter, precis som det blivit föreskrivet i Moses lag. Folket gladde sig åt att dessa nu gjorde tjänst igen.</v>
<v n="45">De uppskattade också sångarna och portvakterna, som assisterade i gudstjänstfirandet och i de reningsceremonier som påbjöds i Davids och hans son Salomos lagar.</v>
<v n="46">Det var under Davids och Asafs dagar som man tillsatte sångledare för lovsången.</v>
<v n="47">Nu, under Serubbabels och Nehemjas tid, såg folket till att sångare, dörrvakter och leviter dagligen försågs med all den mat de behövde. Leviterna i sin tur gav en del av vad de fick till prästerna.</v>
</c>
<c n="13">
<v n="1">När man samma dag läste Moses lag, fann man ett avsnitt där det sas att ammoniterna och moabiterna aldrig skulle tillåtas att fira gudstjänst i templet.</v>
<v n="2">De hade nämligen inte bistått israeliterna med mat och dryck utan i stället lejt Bileam att förbanna dem, även om Gud vände förbannelsen till välsignelse.</v>
<v n="3">När detta påbud lästes, uteslöts omedelbart alla utlänningar från Israels folk.</v>
<v n="4">Innan detta hände hade prästen Eljasib, en god vän till Tobia, blivit utsedd att förestå förråden i templet.</v>
<v n="5">Han hade inrett ett av förrådsrummen till Tobia. Tidigare hade rummet använts för att förvara spisoffret, rökelsen och kärlen samt tiondet av säden, det nya vinet och olivoljan. Mose hade föreskrivit att dessa offer skulle tillhöra leviterna, sångarna och dörrvakterna.</v>
<v n="6">Jag var inte i Jerusalem vid den tiden, för jag återvände till Babylon under det trettioandra året av kung Artasastas regering, även om jag senare fick tillåtelse att återvända till Jerusalem.</v>
<v n="7">När jag kom tillbaka till Jerusalem och fick reda på att Eljasib hade inrett ett rum åt Tobia i själva templet,</v>
<v n="8">blev jag mycket upprörd och kastade ut alla hans tillhörigheter därifrån.</v>
<v n="9">Sedan befallde jag att man genast skulle rena platsen, och jag hämtade tillbaka tempelkärlen, spisoffren och rökelsen.</v>
<v n="10">Jag fick också reda på att leviterna inte fått vad de var berättigade till, och därför hade de och sångarna som skulle leda gudstjänsterna tvingats att återvända till sina åkrar.</v>
<v n="11">Då kallade jag genast samman ledarna och frågade dem: "Varför står Guds hus övergivet?" Sedan kallade jag tillbaka leviterna och återinsatte dem i deras tjänster,</v>
<v n="12">och än en gång började folket i Juda bära fram tionde av säd, vin och olja till templets förråd.</v>
<v n="13">Jag tillsatte prästen Selemja och Sadok, den skriftlärde, tillsammans med Pedalja, en av leviterna, till att vara förvaltare över förrådshusen, och till deras assistent utsåg jag Hanan, som var son till Sackur och sonson till Mattanja. Dessa män hade ett gott anseende, och deras uppgift var nu att rättvist ombesörja utdelningen till sina bröder.</v>
<v n="14">Herre, kom ihåg allt detta, och glöm inte allt jag har gjort för templet!</v>
<v n="15">En sabbat fick jag i Juda se män som trampade sin vinpress och andra som körde hem säd eller lastade sina åsnor med vin, druvor, fikon och alla slags varor för att frakta detta till Jerusalem. Jag varnade dem offentligt.</v>
<v n="16">Det fanns också några där från Tyrus, som förde in fisk och annat till försäljning på sabbaten.</v>
<v n="17">Då frågade jag ledarna i Juda: "Varför missbrukar ni sabbaten?</v>
<v n="18">Är det inte nog att era förfäder gjorde sådana överträdelser och lät olyckan drabba oss och vår stad? Nu drar ni ner ytterligare olyckor över Israels folk genom att missbruka sabbaten på det här sättet."</v>
<v n="19">Från den stunden befallde jag att stadsportarna skulle stängas vid mörkrets inbrott när sabbaten började, och att de inte fick öppnas förrän den var över. Jag lät några av mina män vakta portarna så att inte några varor kunde föras in i staden under sabbaten.</v>
<v n="20">Två eller tre gånger hände det att köpmän och försäljare slog läger utanför Jerusalem,</v>
<v n="21">men jag lät dem förstå att om det hände igen skulle det stå dem dyrt. De respekterade detta och kom aldrig mer på en sabbat.</v>
<v n="22">Sedan befallde jag leviterna att rena sig och hålla vakt vid portarna för att bevara sabbaten helig. Kom ihåg detta, Herre! Förbarma dig över mig efter din stora nåd!</v>
<v n="23">Vid den tiden upptäckte jag också att några män i Juda hade gift sig med kvinnor från Asdod, Ammon och Moab.</v>
<v n="24">Många av deras barn kunde inte tala vårt språk ordentligt utan blandade upp det med andra språk.</v>
<v n="25">Jag förebrådde dessa föräldrar och uttalade förbannelser över dem. Ja, en del av dem straffade jag handgripligen, tills de lovade inför Gud att inte låta sina barn gifta sig utanför Israel.</v>
<v n="26">"Var det inte just det här som var kung Salomos problem?" frågade jag. "Det fanns ingen kung som kunde jämföras med honom, och Gud älskade honom och gjorde honom till kung över hela Israel, men ändå fick utländska kvinnor honom att synda.</v>
<v n="27">Tror ni att vi kan tolerera, att ni fortsätter med sådana synder?"</v>
<v n="28">En son till Jojada, översteprästen Eljasibs son, var svärson till horoniten Sanballat. Honom drev jag bort från templet och ur min åsyn.</v>
<v n="29">Kom ihåg dem, Gud, för de har missbrukat prästens tjänst och prästers och leviters löften till dig.</v>
<v n="30">Jag renade präster och leviter, avskilde dem från allt främmande och förvissade mig om att var och en visste vad han skulle göra.</v>
<v n="31">Jag såg till att de bar fram veden till altaret på bestämda tider och att de vakade över att alla offer bars fram.Tänk på detta, min Gud, och kom i din godhet ihåg mig!</v>
</c>
</b>
<b n="Ester">
<c n="1">
<v n="1" t="3">Det var det tredje regeringsåret för kung Ahasveros, härskaren över den persisk-mediska stormakten med sina 127 provinser från Indien ända till Etiopien. Det var det året som den stora festen anordnades i Susans borg, dit kungen hade inbjudit alla sina landshövdingar, rådgivare och officerare från hela riket.</v>
<v n="4">I sex månader pågick festen, och den blev en enda stor uppvisning av hans rikedom och makt.</v>
<v n="5">När alltsammans var över hade kungen en särskild fest för alla dem som arbetade i palatset, från den minst ansedde till den mäktigaste. Den pågick i sju dagar och hölls i palatsets trädgård.</v>
<v n="6">Trädgården var prydd med draperier av linne, bomull och mörkblått tyg, fästa med vita och röda snören i ringar av silver på pelare av vit marmor. Soffor av guld och silver stod på golvet, som var lagt av grön och vit marmor, pärlemor, porfyr och annan värdefull sten.</v>
<v n="7">Vinet serverades i guldbägare av olika form, ingen lik den andre, och det fanns gott om vin, för kungen var mycket generös.</v>
<v n="8">Kungen hade bestämt att var och en skulle få dricka så mycket eller litet han själv önskade. Servitörerna hade fått order om detta.</v>
<v n="9">Samtidigt hade drottning Vasti en fest för kvinnorna i palatset.</v>
<v n="10">På festens sjunde och sista dag, när kungen var upprymd och berusad av vinet, befallde han sina sju personliga hovmän, Mehuman, Bisseta, Harebona, Bigeta, Abageta, Setar och Karkas,</v>
<v n="11">att hämta drottning Vasti. Han ville skryta med henne och hennes skönhet inför sina gäster. Hon skulle komma med kunglig krona och all annan ståt.</v>
<v n="12">Men när hovmännen framförde kungens befallning, vägrade hon att komma.Kungen blev då rasande,</v>
<v n="13" t="15">men innan han bestämde sig för vad han skulle göra med henne, talade han med sina närmaste rådgivare, som han brukade i allt som gällde lagar och förordningar. De kunde tyda tidens tecken, och kungen litade helt på dem. De hette Karsena, Setar, Admata, Tarsis, Meres, Marsena och Memukan. De var högt uppsatta män i landet och stod kungen nära."Vad ska vi göra?" frågade han dem. "Vilket straff kräver lagen för en drottning som vägrar lyda kungens order när den framförs på detta sätt genom hovmän?"</v>
<v n="16">Memukan, som förde rådgivarnas talan, sa: "Drottning Vasti har handlat fel i kungens närvaro och inför varje betydelsefull person i landet.</v>
<v n="17">Nu kommer kvinnor överallt att vägra lyda sina män, när de får höra vad drottning Vasti har gjort.</v>
<v n="18">Innan denna dag är till ända har hustrurna till alla furstarna i riket hört talas om vad drottningen har gjort och kommer sedan att tala till sina män på samma sätt. Följden blir förakt och bristande respekt över hela riket.</v>
<v n="19">Därför vill vi föreslå, om nu Ers Majestät går med på det, att kunglig befallning utfärdas, en medisk-persisk lag som inte kan ändras, att drottning Vasti aldrig mer får komma inför kungen. Dessutom föreslår vi att Ers Majestät väljer till drottning någon som är mer värdig den upphöjelsen.</v>
<v n="20">När denna befallning blivit känd i riket kommer alla män, vilken ställning de än har i samhället, att bli respekterade av sina hustrur!"</v>
<v n="21">Kungen och furstarna samtyckte till Memukans råd och man gjorde som han föreslagit.</v>
<v n="22">Brev sändes alltså ut till alla provinser på alla landets språk, och i dem gjordes klart att det var mannen som skulle vara herre i sitt hus. Detta skulle läsas upp offentligt på alla de olika språken i riket.</v>
</c>
<c n="2">
<v n="1">Sedan kung Ahasveros vrede hade lagt sig kom han ihåg vad Vasti hade gjort och vad man beslutat om henne.</v>
<v n="2">"Låt oss leta reda på de vackraste flickorna i riket åt kungen", föreslog hans rådgivare.</v>
<v n="3">"Vi ska se till att det i varje provins finns män som kan välja ut de vackraste kvinnorna och föra dem till kungens harem i Susans borg. Hovmannen Hegai får i uppdrag att se till att de blir väl omhändertagna och får sin skönhetsbehandling,</v>
<v n="4">innan Ers Majestät väljer någon av dem till drottning i Vastis ställe."Kungen tyckte detta var ett mycket bra förslag och såg till att det genast blev genomfört.</v>
<v n="5">I kungapalatset fanns det en jude från Benjamins stam, som hette Mordokai, son till Jair, sonson till Simei och sonsons son till Kis.</v>
<v n="6">Han hade tagits tillfånga och förts i landsflykt till Babylon samtidigt med Juda rikes kung Jekonja och många andra judar, när Nebukadnessar intog Jerusalem.</v>
<v n="7">Mordokai hade en mycket vacker ung kusin, Hadassa, eller Ester, som hon också kallades. Hennes föräldrar var döda och Mordokai hade därför tagit hand om henne och fostrat henne som sin egen dotter.</v>
<v n="8">Till följd av kungens befallning var nu Ester en av många flickor som fördes till kungens harem i Susans borg.</v>
<v n="9">Hegai, som hade uppsikt över kungens harem, blev mycket förtjust i henne och gjorde allt för att hon skulle trivas. Han såg genast till att hon fick skönhetsbehandlingar och särskild mat. Han gav henne sju tjänsteflickor, som fick bo med henne i haremets finaste rum.</v>
<v n="10">Ester hade inte talat om för någon att hon var av judisk börd. Det hade Mordokai förbjudit henne, och som alltid lydde hon honom.</v>
<v n="11">Han kom till palatset utanför hennes rum varje dag för att ta reda på hur hon hade det.</v>
<v n="12" t="14">Innan en kvinna presenterades för kungen, fick hon först under sex månader genomgå en särskild behandling med myrraolja, och sedan under ytterligare sex månader behandlades hon med välluktande parfymer av olika slag. När det sedan var hennes tur att tillbringa natten med kung Ahasveros fick hon själv välja ut vilka kläder och juveler hon ville ha för att ytterligare framhäva sin skönhet. Hon fördes till kungen på kvällen och nästa morgon tog man henne till den avdelning av haremet, där alla hans hustrur bodde. Där hade Saasgas, en annan av hovmännen, ansvaret. Ingen av dem fick träffa kungen igen om hon inte hade behagat honom så mycket att han personligen kallade på henne.</v>
<v n="15">När det blev Esters tur att gå in till kungen, följde hon de råd som hovmannen Hegai gav henne och klädde sig efter hans instruktioner. Alla som såg Ester kunde inte annat än beundra henne för hennes skönhet.</v>
<v n="16">Ester blev hämtad till kungens palats i den tionde månaden, Tebet, under hans sjunde regeringsår.</v>
<v n="17">Kungen blev mer förtjust i Ester än i någon annan kvinna. Han tog därför den kungliga kronan och satte den på hennes huvud och förklarade att hon skulle vara drottning i stället för Vasti.</v>
<v n="18">För att fira denna händelse ordnade han en fest till hennes ära för alla sina furstar och tjänare. Han gav generösa gåvor till alla och lät utlysa en allmän helgdag.</v>
<v n="19">Vid ett senare tillfälle var också ett antal unga kvinnor samlade vid palatset. Mordokai hade vid denna tid fått tjänst hos kungen.</v>
<v n="20">Ester hade följt Mordokais råd och ännu inte talat om för någon att hon var judinna. Hon lydde honom alltjämt som om hon fortfarande bodde i hans hus.</v>
<v n="21">En dag, när Mordokai var i tjänst i palatset, råkade han höra att Bigetana och Teres, två av de hovmän som höll vakt vid porten till palatset, var missnöjda med kungen och planerade att mörda honom.</v>
<v n="22">Mordokai berättade detta för drottning Ester, som i sin tur lät kungen få veta vad Mordokai hade hört.</v>
<v n="23">En undersökning visade att männen var skyldiga, de spetsades på pålar och deras kroppar hängdes upp till allmänt beskådande. Detta blev antecknat i den krönika som fördes under kung Ahasveros regeringstid.</v>
</c>
<c n="3">
<v n="1">Strax därefter blev Haman, son till agagiten Hammedata, upphöjd till en position över alla andra furstar och blev den mäktigaste mannen i riket efter kungen.</v>
<v n="2">Alla kungens män bugade sig i vördnad när han gick förbi, för så hade kungen befallt, men Mordokai vägrade att göra det.</v>
<v n="3" t="4">"Varför följer du inte kungens befallning?" frågade de andra honom dag efter dag, men han brydde sig inte om dem. Slutligen talade de med Haman om saken för att se om Mordokai skulle klara sig undan med den förklaring han hade gett, nämligen att han var jude.</v>
<v n="5" t="6">Haman blev rasande när han nu upptäckte att Mordokai inte bugade sig för honom, och han beslutade sig för att straffa inte bara Mordokai utan alla judar och utrota dem ur Ahasveros rike.</v>
<v n="7">Den gynnsammaste tidpunkten för en sådan aktion bestämdes genom att man kastade tärning. Detta gjordes i den första månaden, Nisan, under kungens tolfte regeringsår, och Adar, den tolfte månaden, blev fastställd som lämplig tid.</v>
<v n="8">Haman tog så upp saken med kungen. "Det finns ett speciellt folk, som är utspritt i alla provinser här i riket", började han. "Deras lagar skiljer sig mycket från våra och från nästan alla andra folks, och de vägrar att lyda Ers Majestäts lagar. Därför bör Ers Majestät göra något åt detta.</v>
<v n="9">Om Ers Majestät önskar utfärda en befallning om att de ska utrotas, ska jag bidra med 10.000 talenter silver (cirka 375 ton) till statskassan."</v>
<v n="10">Kungen gick med på förslaget och bekräftade beslutet genom att ta av sig sin signetring och ge den till Haman.</v>
<v n="11">"Behåll pengarna, men sätt i gång och gör vad du anser vara bäst med detta folk", sa han.</v>
<v n="12">Ett par veckor senare kallade Haman till sig kungens sekreterare och dikterade brev till alla landshövdingar och tjänstemän i hela riket, till varje provins på dess speciella språk, och dessa brev undertecknades i kungens namn och förseglades med hans ring.</v>
<v n="13">De skickades med budbärare till alla provinser i riket och påbjöd att alla judar, unga och gamla, även kvinnor och barn, skulle dödas och utrotas på en och samma dag, nämligen den trettonde dagen i månaden Adar, årets tolfte månad. Deras ägodelar skulle tillfalla dem som dödade dem.</v>
<v n="14">Befallningen skulle utropas som lag i varje provins, så att alla kände till den och var beredda att göra sin plikt när dagen var inne.</v>
<v n="15">Bud gick ut omedelbart med kungens kurirer sedan lagen först hade tillkännagetts i Susans borg. Medan panik och allmän förvirring spred sig i staden, slog sig kungen och Haman ner för att dricka tillsammans.</v>
</c>
<c n="4">
<v n="1">När Mordokai fick höra vad som hade hänt, rev han sönder sina kläder, klädde sig i säcktyg och strödde aska över sig innan han gick ut i staden och ropade ut sin förtvivlan.</v>
<v n="2">Han stod så småningom utanför porten till kungapalatset, dit ingen fick tillåtelse att gå in med sorgkläder.</v>
<v n="3">Överallt i riket rådde stor sorg bland judarna, och de fastade och grät i hopplös förtvivlan över kungens beslut, och många låg i säcktyg och aska.</v>
<v n="4">När Esters tärnor och hovmän kom och berättade för henne om Mordokai, blev hon mycket bekymrad och skickade kläder till honom att använda i stället för säcktyget, men han vägrade att ta emot dem.</v>
<v n="5">Då skickade hon bud på Hatak, en av kungens hovmän som hon fått i sin tjänst, och bad honom gå ut till Mordokai och ta reda på varför han uppträdde som han gjorde.</v>
<v n="6">Hatak hittade Mordokai på den öppna platsen utanför kungens port</v>
<v n="7">och fick höra honom berätta alltsammans och om det belopp som Haman hade lovat betala till kungens skattkammare för att få judarna utrotade.</v>
<v n="8">Mordokai gav honom också en kopia av brevet med den kungliga befallningen och bad honom visa det för Ester och förklara vad som hänt och be henne att gå till kungen och vädja för sitt folk.</v>
<v n="9">Hatak gick tillbaka till henne med Mordokais hälsning.</v>
<v n="10">Ester sa då till Hatak att på nytt gå ut till Mordokai och säga till honom:</v>
<v n="11">"Alla i hela landet vet mycket väl att den som går in på kungens inre gård utan att vara ditkallad, vare sig det är man eller kvinna, är dömd att dö, om inte kungen räcker ut sin guldspira. Det har förresten gått en hel månad sedan kungen senast kallade på mig."</v>
<v n="12">Hatak framförde Esters budskap till Mordokai.</v>
<v n="13">Mordokai svarade: "Tror du att du ska komma undan därför att du är i kungens palats, när alla andra judar blir dödade?</v>
<v n="14">Om du inte gör något kommer Gud ändå att på något sätt rädda judarna, men du och dina släktingar kommer att dö. Och vem vet om inte Gud har fört dig dit där du nu är om inte just för en tid som denna?"</v>
<v n="15">Ester svarade då Mordokai:</v>
<v n="16">"Kalla samman alla judar i Susan och fasta för min skull. Ät och drick inte under tre dagar och tre nätter. Jag och mina tärnor ska också fasta, och sedan ska jag gå in till kungen fast det är förbjudet, och om jag då måste dö så får det bli så."</v>
<v n="17">Mordokai gjorde precis vad Ester bett honom om.</v>
</c>
<c n="5">
<v n="1">Tre dagar senare tog Ester på sig den kungliga manteln och gick in på den inre gården, där kungen satt på sin tron vänd mot ingången.</v>
<v n="2">När han fick se drottning Ester stå där på den inre gården, räckte han ut guldspiran mot henne och välkomnade henne. Ester gick då fram och rörde vid spetsen på spiran.</v>
<v n="3">"Vad önskar du, drottning Ester?" frågade kungen henne. "Vad du än begär ska jag ge dig, om det så skulle vara hälften av mitt rike!"</v>
<v n="4">"Jag skulle önska att Ers Majestät och Haman kom till en fest som jag har förberett för er i dag", svarade Ester.</v>
<v n="5">Kungen vände sig till sina rådgivare och befallde: "Kalla på Haman omedelbart!" Senare på dagen infann de sig till den festmåltid som Ester hade anordnat.</v>
<v n="6">Medan de njöt av vinet frågade kungen Ester: "Tala nu om för mig vad du egentligen vill, så ska du få det, även om det är hälften av mitt kungarike!"</v>
<v n="7" t="8">"Min önskan, min allra djupaste önskan är, att om Ers Majestät verkligen älskar mig och vill göra någonting för mig, så ska ni komma tillbaka i morgon tillsammans med Haman till den festmåltid jag ska förbereda, och då ska jag tala om vad det hela handlar om", svarade Ester.</v>
<v n="9">Haman var på ett strålande humör när han lämnade festen. Men när han i palatsporten fick syn på Mordokai, som varken reste sig eller på något annat sätt visade vördnad, blev han ursinnig.</v>
<v n="10">Han behärskade emellertid sin ilska och fortsatte hem, och där samlade han sina vänner och sin hustru Seres.</v>
<v n="11">Han skröt för dem om sin rikedom, om sina många barn och om den befordran kungen hade gett honom och att han blivit den störste mannen i riket näst efter kungen själv.</v>
<v n="12">Och för att imponera ännu mer sa han: "Drottning Ester inbjöd förutom kungen bara mig till den middag hon gjort i ordning för oss, och i morgon ska vi träffa henne igen!</v>
<v n="13">Men den som förstör alltsammans för mig är den där juden Mordokai, som sitter i kungens port och vägrar att buga sig för mig."</v>
<v n="14">"Du ska bygga en tjugofem meter hög galge och be kungen att få hänga Mordokai i den i morgon, och sedan kan du gå till festen och känna dig nöjd och glad", föreslog hans hustru Seres och alla hans vänner. Det tyckte Haman var ett bra förslag, så han gav order om att galgen skulle byggas.</v>
</c>
<c n="6">
<v n="1" t="2">Den natten hade kungen svårt för att sova och lät hämta från biblioteket de krönikor som redogjorde för vad som hänt i hans rike under hans regeringstid. Då råkade han få syn på hur Mordokai hade avslöjat den sammansvärjning som de båda hovmännen Bigetana och Teres hade planlagt mot honom.</v>
<v n="3">"På vad sätt har vi belönat Mordokai för detta?" frågade kungen sina hovmän."Inte på något sätt", svarade de.</v>
<v n="4">"Finns det någon i tjänst här utanför?" frågade kungen. Just då hade Haman kommit dit för att be kungen om tillåtelse att få hänga Mordokai i den galge han hade rest.</v>
<v n="5">"Haman är där ute", svarade hovmännen."Be honom komma in hit", sa kungen.</v>
<v n="6">När Haman kom in, frågade kungen honom: "Vad kan jag som kung göra för någon som jag vill ära och upphöja?"Haman tänkte på sig själv och var övertygad om att detta måste gälla honom.</v>
<v n="7" t="8">Han svarade: "Ta fram en av de kungliga mantlarna och en av kungens hästar prydd med kungens färger.</v>
<v n="9">Befall sedan någon av kungens främsta furstar att hjälpa till med klädseln och att leda honom genom stadens gator på kungens häst och ropa ut till folket: 'Så här ärar kungen den som han verkligen uppskattar!'"</v>
<v n="10">"Strålande!" sa kungen till Haman. "Skynda dig nu och ta fram manteln och min häst och gör precis som du har sagt med Mordokai, juden, som tjänstgör vid slottet. Gör allt som du har föreslagit och glöm ingenting!"</v>
<v n="11">Haman tog då manteln och satte den på Mordokai och satte upp honom på kungens häst och ledde honom genom gatorna i staden och ropade: "Det är så här kungen ärar den som han verkligen uppskattar."</v>
<v n="12">Sedan återvände Mordokai till sitt arbete, men Haman skyndade sig hem mycket förödmjukad.</v>
<v n="13">När han berättade för sin fru Seres och alla sina vänner vad som hade hänt, sa de till honom: "Om Mordokai är jude kommer du aldrig att lyckas med dina planer mot honom. Det är meningslöst att försöka gå emot honom."</v>
<v n="14">Medan de fortfarande höll på att diskutera saken, kom kungens hovmän för att hämta Haman till festen hos drottning Ester.</v>
</c>
<c n="7">
<v n="1">Kungen och Haman kom alltså till festen som Ester hade anordnat,</v>
<v n="2">och medan de drack av vinet frågade kungen henne på nytt vad hon önskade: "Berätta nu, drottning Ester! Vad det än är du önskar så ska jag ge dig det, om det så är hälften av mitt rike!"</v>
<v n="3">Till slut svarade Ester honom: "Om Ers Majestät verkligen älskar mig, och om det behagar Ers Majestät, så rädda mitt liv, det är vad jag önskar. Rädda också mitt folk.</v>
<v n="4">Jag och mitt folk har nämligen blivit överlämnade till dem som vill förgöra oss. Vi är dömda till förintelse, att dödas och utplånas. Om det bara varit så att vi blivit sålda till slavar, skulle jag ha tigit och inte besvärat Ers Majestät."</v>
<v n="5">"Vad är det du talar om?" frågade kung Ahasveros. "Vem skulle våga göra något sådant mot er?"</v>
<v n="6">"Haman, denne onde man som jag har bjudit till mitt bord, är vår fiende", svarade Ester.Haman blev då alldeles blek av skräck,</v>
<v n="7">men kungen reste sig hastigt och gick ut i trädgården. Haman började då be drottning Ester för sitt liv, för nu förstod han vad som väntade honom.</v>
<v n="8">I sin förtvivlan hade han sjunkit ner framför drottning Ester, och där fick kungen se honom när han återvände från trädgården."Tänker han till och med våldföra sig på drottningen här i palatset inför mina ögon?" röt kungen, och omedelbart sattes dödsbindeln för Hamans ögon.</v>
<v n="9">Då kom Harebona, en av hovmännen, fram till kungen. "Ers Majestät", sa han. "Haman har gett befallning om att en tjugofem meter hög galge ska byggas för att hänga Mordokai, han som räddade kungens liv! Den står hemma hos Haman.Häng Haman i den", befallde kungen.</v>
<v n="10">Man gjorde som kungen befallt och hängde Haman i galgen, och först då gick kungens vrede över.</v>
</c>
<c n="8">
<v n="1">Samma dag gav kung Ahasveros drottning Ester det palats som judarnas fiende Haman hade bott i. Mordokai fick komma fram inför kungen, för Ester hade berättat för honom att Mordokai var hennes kusin och adoptivfar.</v>
<v n="2">Kungen tog då av sig den ring som han tagit tillbaka från Haman och gav den till Mordokai. Ester utsåg också Mordokai att ta hand om den egendom hon fått överta efter Haman.</v>
<v n="3">Nu kom Ester ännu en gång inför kungen, föll ner vid hans fötter och bad honom gråtande att förhindra den kupp mot judarna som Haman planerat.</v>
<v n="4">På nytt räckte kungen ut guldspiran mot Ester, som reste sig och sa:</v>
<v n="5">"Om det behagar Ers Majestät och om Ers Majestät är nöjd med mig, sänd då ut en skrivelse som återkallar Hamans order att döda alla judar i alla rikets provinser,</v>
<v n="6">för hur skulle jag kunna uthärda att se mina landsmän förintas?"</v>
<v n="7">"Jag har låtit Ester få Hamans palats, och honom själv har jag hängt upp i galgen, därför att han ville döda er", sa kungen till Ester och Mordokai.</v>
<v n="8">"Utfärda en ny order i mitt namn och försegla den med min ring, för inget som är skrivet i mitt namn och förseglat med min ring kan återkallas."</v>
<v n="9" t="10">Kungens alla sekreterare inkallades omedelbart. Det var nu den tjugotredje dagen i tredje månaden. Man skrev på Mordokais diktamen ett meddelande riktat till judarna, och till tjänstemän och furstar i alla de 127 provinserna, från Indien till Etiopien.Skrivelsen översattes till alla språk i riket. Mordokai skrev i kung Ahasveros namn och satte hans ring på skrivelsen, och sedan skickades den iväg med kungens kurirer som hade tillgång till särskilt snabba hästar, framavlade för detta ändamål.</v>
<v n="11">Kungörelsen gav judarna tillåtelse att försvara sina liv och sin egendom och döda alla dem som anföll dem och att även ta deras tillhörigheter.</v>
<v n="12">Den utsatta dagen var den trettonde i månaden Adar, den tolfte månaden.</v>
<v n="13">Vidare skulle kopior av skrivelsen, som skulle gälla som lag, sändas till alla folk och kungöras så att judarna kunde förbereda sitt försvar.</v>
<v n="14">Denna kungörelse gick på kungens befallning med ilbud över hela riket. Samma befallning upplästes också i Susans borg.</v>
<v n="15">Mordokai klädde sig i sin kungliga dräkt i blått och vitt, satte en krona av guld på sitt huvud och svepte sig i en purpurröd mantel, innan han lämnade palatset. Hela staden jublade och alla var glada.</v>
<v n="16">Judarna blev hedrade överallt.</v>
<v n="17">I varje stad och provins dit kungörelsen nådde, blev det stor glädje bland judarna. De ställde till med stora fester och firade det som hänt. Många i landet utgav sig för att vara judar av rädsla för judarnas makt och för vad de kunde tänkas göra med dem.</v>
</c>
<c n="9">
<v n="1" t="2">Den trettonde dagen i tolfte månaden var den dag då de båda lagarna från kungen skulle träda i kraft. Judarnas fiender hade sett fram emot att krossa dem, men nu visade det sig att bli tvärtom. Judarna samlades i de olika städerna i alla provinserna för att försvara sig mot dem som tänkte gå till anfall. Men det var ingen som försökte ge sig i strid med dem. Man hade fått stor respekt för dem,</v>
<v n="3">och de ledande männen i provinserna, tjänstemännen och landshövdingarna, hade ställt sig på judarnas sida.</v>
<v n="4">Mordokai hade nämligen fått mycket stort inflytande, och hans namn var känt över hela riket.</v>
<v n="5">Men judarna tog tillfället i akt den dagen och dödade alla sina fiender.</v>
<v n="6">I Susan dödades femhundra.</v>
<v n="7" t="10">De avrättade också tio söner till Haman, Hammedatas son, han som hade varit judarnas fiende. De hette Parsandata, Dalefon, Aspata, Porata, Adalja, Aridata, Parmasta, Arisai, Aridai och Vajsata. Men judarna plundrade inte sina fiender och tog deras egendom.</v>
<v n="11">När kungen samma dag blev informerad om antalet män som dödats i Susan,</v>
<v n="12">sände han bud efter drottning Ester. "Judarna har dödat 500 män bara här i Susan", utbrast han. "De har också dödat Hamans tio söner. Vad kan ha hänt i landet i övrigt? Om det är något mer du önskar av mig, så låt mig få veta det!"</v>
<v n="13">Då svarade Ester: "Om det behagar Ers Majestät, så låt judarna här i Susan få fortsätta i morgon också på samma sätt som i dag, och låt Hamans tio söner bli upphängda i galgen."</v>
<v n="14">Kungen gick med på hennes begäran, och den blev kungjord i Susan, och kropparna efter Hamans söner hängdes upp.</v>
<v n="15">Judarna i Susan samlades även följande dag och dödade ytterligare 300 män, men de tog inte heller den här gången några tillhörigheter från dem de dödat.</v>
<v n="16">Judarna i de olika provinserna gick till angrepp mot sina fiender och dödade 75.000 av dem, men de lade inte beslag på deras tillhörigheter.</v>
<v n="17">Allt detta skedde den trettonde dagen i månaden Adar. Nästa dag vilade de och firade segern.</v>
<v n="18">Men judarna i Susan fortsatte också den dagen med angreppen på sina fiender, och först dagen därefter firade de sin seger.</v>
<v n="19">Därför har det blivit så, att de judar som bor i landsorten firar den fjortonde dagen i Adar som en helgdag och ger varandra gåvor.</v>
<v n="20">Mordokai skrev ner allt som hände och meddelade det till alla judar i riket.</v>
<v n="21" t="22">Han uppmanade dem att fira dessa dagar som helgdagar i glädje och tacksamhet och att ge varandra gåvor. De skulle minnas att de blivit räddade från sina fiender och att deras bedrövelse förvandlades till glädje och deras sorg till högtid.</v>
<v n="23">Judarna antog Mordokais förslag och började fira denna årliga högtid</v>
<v n="24" t="25">som en påminnelse om att Haman, son till agagiten Hammedata, judarnas fiende, hade planerat att döda dem på en dag som bestämts med ett tärningskast. Högtiden skulle dessutom vara en påminnelse om hur allt detta kommit till kungens kännedom, och hur han utfärdat en kungörelse som fick helt motsatt effekt mot vad Haman väntat sig och om hur Haman och hans söner blivit upphängda i galgen.</v>
<v n="26">Högtiden kallas Purim på grund av att det persiska ordet 'pur' betyder 'lott' eller 'tärning'.</v>
<v n="27">Alla judar i hela området gick med på att införa denna sed och låta den leva vidare bland alla sina efterkommande och alla som blev judar. De förklarade att de aldrig skulle försumma att fira dessa två dagar på den bestämda tiden varje år.</v>
<v n="28">Det skulle vara en årlig högtid, som från generation till generation skulle firas av varje familj på landsbygden och i alla städer över hela riket, så att minnet av vad som hänt aldrig skulle förblekna hos det judiska folket.</v>
<v n="29" t="31">Under tiden hade drottning Ester, Abihails dotter, som var adopterad av juden Mordokai, skrivit ett brev där hon förklarade sig stå helt bakom Mordokais förslag om firandet av den årliga purimfesten. Dessutom sändes brev för att uppmuntra och glädja alla judar i de 127 provinserna, och i breven stadgades att purimfesten skulle firas på de bestämda dagarna varje år efter en befallning av juden Mordokai och drottning Ester. Detta stämde helt överens med vad judarna själva beslutat angående denna sed med fasta och bön,</v>
<v n="32">men genom drottning Esters befallning blev detta nu gällande som lag och skrevs ner i krönikan.</v>
</c>
<c n="10">
<v n="1">Kung Ahasveros tog ut skatt, inte bara från fastlandet utan också från öarna ute i havet.</v>
<v n="2">Alla hans storverk, och den makt och ära han gav Mordokai, finns omtalade i 'De mediska och persiska kungarnas krönika'.</v>
<v n="3">Juden Mordokai hade den största makten i landet näst efter kung Ahasveros själv, och han var mycket högt aktad och älskad bland sina landsmän, därför att han alltid tänkte på folkets bästa och alltid var beredd att hjälpa dem.</v>
</c>
</b>
<b n="Job">
<c n="1">
<v n="1">I landet Us bodde en man som hette Job. Han var en god man som fruktade Gud och höll sig borta från allt ont.</v>
<v n="2">Job hade en stor familj med sju söner och tre döttrar och var oerhört rik.</v>
<v n="3">Han ägde 7.000 får, 3.000 kameler, 500 par oxar och 500 åsninnor, och han hade en mängd tjänare. Ja, han var den rikaste boskapsägaren i hela området.</v>
<v n="4">Jobs söner brukade turas om att bjuda sina systrar och bröder till fester i sina hem, där de åt och drack tillsammans.</v>
<v n="5">När en fest, som kunde vara flera dagar, var över samlade Job sina barn och renade dem. Tidigt på morgonen bar han fram ett brännoffer för var och en av dem. Job tänkte: "Kanske mina barn har syndat och vänt sig bort från Gud i sina hjärtan." Så gjorde Job varje gång.</v>
<v n="6">En dag när änglarna kom fram inför Herren, var Satan, Åklagaren, tillsammans med dem.</v>
<v n="7">"Varifrån kommer du?" frågade Herren vänd till Satan. "Från en färd runt hela jorden", svarade Satan.</v>
<v n="8">"Har du lagt märke till min tjänare Job?" frågade Herren. "Det finns ingen annan som han på hela jorden, en god och ärlig man som fruktar Gud och inte vill ha något med det onda att göra."</v>
<v n="9">"Varför skulle han inte vara gudfruktig, när du lönar honom som du gör?" sa Satan hånfullt.</v>
<v n="10">"Du har alltid skyddat både honom, hans hus och tillhörigheter från all skada. Du har välsignat allt han gör och förökat hans boskap! Se bara hur rik han är! Det är inte underligt att han tillber dig!</v>
<v n="11">Men ta ifrån honom hans rikedomar, så ska du få se att han kommer att förbanna dig rakt i ansiktet!"</v>
<v n="12" t="13">Herren svarade Satan: "Du får göra vad du vill med hans rikedomar, men Job själv får du inte komma vid."Satan lämnade Herren, och mycket riktigt, inte långt därefter, när Jobs söner och döttrar festade i den äldste broderns hus, hände det.</v>
<v n="14" t="15">En budbärare kom rusande till Jobs hus med nyheten: "Man plöjde med dina oxar och åsnorna betade i närheten, när sabeerna gick till anfall, drog i väg med djuren och dödade allt ditt tjänstefolk utom mig. Ja, jag är den ende som kom undan."</v>
<v n="16">Medan denne budbärare fortfarande talade, kom en annan med fler dåliga nyheter: "Blixten slog ner och brände upp alla dina får och herdarna som vallade dem. Det är bara jag som har kommit undan."</v>
<v n="17">Innan mannen hade slutat tala kom ytterligare en budbärare inrusande och upplyste Job: "Kaldeerna delade upp sig i tre grupper och rövade bort dina kameler. De har även dödat dina tjänare. Jag är den ende som har kommit undan."</v>
<v n="18">Medan denne fortfarande talade kom ytterligare en annan och sa: "Dina söner och döttrar hade fest i din äldste sons hem,</v>
<v n="19">när plötsligt en väldig storm kom svepande från öknen och tog tag i huset, så att taket störtade in och dödade allesammans. Bara jag klarade mig."</v>
<v n="20">Då reste sig Job och rev sönder sin mantel i sorg och förtvivlan. Han rakade av allt hår på huvudet, föll ner på marken inför Gud och sa:</v>
<v n="21">"Jag kom naken ur min mors liv, och jag kan ingenting ta med mig när jag dör. Herren gav mig allt jag hade. Nu har han tagit tillbaka det. Välsignat vare Herrens namn."</v>
<v n="22">Trots allt som hade hänt syndade inte Job och smädade inte Herren.</v>
</c>
<c n="2">
<v n="1">Nu kom änglarna på nytt fram inför Herren, och Satan var med dem.</v>
<v n="2">"Varifrån kommer du?" frågade Herren Satan."Från en färd runt jorden", svarade Satan.</v>
<v n="3">"Nå, har du lagt märke till min tjänare Job?" frågade Herren. "Han är den finaste människan på hela jorden, en god man som fruktar Gud och inte vill ha något med det onda att göra. Han har bevarat sin tro på mig, trots att du övertalade mig att utan orsak låta olycka drabba honom."</v>
<v n="4" t="5">"Det är inte så konstigt", svarade Satan. "En människa ger vad som helst för att rädda sitt eget skinn. Men rör hans kropp, så ska du få se. Då kommer han att förbanna dig rakt i ansiktet!"</v>
<v n="6">"Gör vad du vill med honom", svarade Herren. "Men du måste skona hans liv!"</v>
<v n="7">Satan lämnade då Herren, och omedelbart drabbades Job av fruktansvärda bölder över hela kroppen, från huvud till fot.</v>
<v n="8">Då satte sig Job och sörjde i aska och tog en lerskärva och skrapade sig med den.</v>
<v n="9">Hans hustru sa: "Försöker du fortfarande vara gudfruktig, trots att Gud har gjort allt det här mot dig? Förbanna honom och dö!"</v>
<v n="10">Men han svarade: "Du talar som en dåre. Vad menar du? Skulle vi bara ta emot det som är gott från Guds hand och aldrig hans prövningar?" Trots allt som hade hänt honom sa Job aldrig något ont mot Herren.</v>
<v n="11">När tre av Jobs vänner fick höra om alla tragedier som drabbat honom, tog de kontakt med varandra och reste till honom för att trösta och beklaga honom. De tre var Elifas från Teman, Bildad från Sua och Sofar från Naama.</v>
<v n="12">Job var så förändrad att de knappt kände igen honom. Under högljudd och förtvivlad gråt rev de sönder sina mantlar och strödde jord på sina huvuden för att demonstrera sin sorg.</v>
<v n="13">Sedan satt de på marken tillsammans med Job, alldeles tysta, i sju dagar och sju nätter. Ingen av dem ville säga ett ord till honom, för de insåg att hans lidande var fruktansvärt svårt.</v>
</c>
<c n="3">
<v n="1">Till sist öppnade Job munnen och förbannade den dag då han föddes:</v>
<v n="2" t="3">"Måtte den dag då jag föddes och den natt när jag blev till vara förbannad", sa han.</v>
<v n="4">"Måtte den dagen för alltid vara glömd. Låt den vara glömd till och med av Gud och höljd i evigt mörker!</v>
<v n="5">Ja, låt mörkret göra anspråk på den, och låt ett svart moln skugga den!</v>
<v n="6">Måtte den strykas bland årets dagar och aldrig mer räknas.</v>
<v n="7">Måtte den natten vara blek och glädjelös.</v>
<v n="8">Låt besvärjare förbanna den!</v>
<v n="9">Låt den nattens stjärnor försvinna! Låt den vänta på ljuset men aldrig få se gryningen.</v>
<v n="10">Förbanna den, för att den inte tillslöt min mors livmoder, för att den lät mig bli född och drabbas av allt detta elände!</v>
<v n="11">Varför fick jag inte dö i samma ögonblick som jag föddes?</v>
<v n="12">Varför fanns det en famn beredd att ta emot mig och bröst villiga att amma mig?</v>
<v n="13">Om jag bara hade fått dö då, skulle jag ha hållit mig tyst nu, sovit och varit stilla,</v>
<v n="14" t="15">tillsammans med statsmän och kungar i all deras glans. Jag skulle få vila med rika furstar, vars slott är fulla av de dyrbaraste skatter.</v>
<v n="16">Tänk om jag hade varit dödfödd! Tänk om jag aldrig hade andats eller hunnit se ljuset!</v>
<v n="17">I döden upphör de onda med sin ondska, och där får de uttröttade vila.</v>
<v n="18">Där har till och med fångarna det drägligt, utan fångvaktare som svär över dem.</v>
<v n="19">Rika och fattiga är lika värda där, och slaven blir äntligen fri från sin herre.</v>
<v n="20" t="21">Varför ska ljus och liv ges åt dem som är olyckliga och bittra, åt dem som längtar efter den död som aldrig kommer, eller åt dem som längtar efter den som efter en gömd skatt?</v>
<v n="22">Vilken underbar befrielse och vilket jubel det blir, när de slutligen når fram!</v>
<v n="23">Varför tillåts en människa att födas, om Gud bara ger henne ett liv i hopplöshet och förtvivlan?</v>
<v n="24">Jag kan inte äta för allt mitt suckande, min klagan strömmar fram som vatten.</v>
<v n="25">Det som jag alltid varit rädd för har hänt mig.</v>
<v n="26">Jag har ingen frid och ingen vila, men gott om bekymmer."</v>
</c>
<c n="4">
<v n="1">Elifas från Teman svarade Job:</v>
<v n="2">"Vill du låta mig säga ett ord? För vem kan nu tiga?</v>
<v n="3" t="4">Ofta har du uppmuntrat olyckliga människor att lita på Gud. Du har gett nytt mod åt svaga och åt dem som fallit eller ligger slagna till marken och frestas att ge upp.</v>
<v n="5">Men när det nu gäller dig själv, kommer du till korta och bryts ner.</v>
<v n="6">Borde inte tron på Gud också vara din tillflykt i en situation som denna? Borde inte du vara säker på att Gud vill ta hand om de goda?</v>
<v n="7" t="8">Stanna upp och tänk efter! Känner du till en enda verkligt god och oskyldig människa som har blivit straffad? Erfarenheten säger ju att de som sår synd och ondska också får skörda det.</v>
<v n="9">De förintas av Guds andedräkt, en pust av hans vrede förgör dem.</v>
<v n="10">Även vilda, unga lejon får så småningom svaga käftar.</v>
<v n="11">Precis som gamla hjälplösa lejon får de skyldiga svälta, och deras barn kommer att skingras.</v>
<v n="12">Den här sanningen fick jag lära mig i hemlighet, som om den hade viskats i mitt öra.</v>
<v n="13">Den kom till mig i en syn på natten, när alla andra sov.</v>
<v n="14">Plötsligt kom rädsla och bävan över mig, och jag darrade av skräck,</v>
<v n="15">när en vindpust slog mig i ansiktet och håret på huvudet reste sig.</v>
<v n="16">Jag kände någons närvaro men kunde inte se att någon stod där. Då hörde jag en röst tala ur stillheten:</v>
<v n="17">'Är då en vanlig människa mer än Gud? Är hon renare än sin skapare?'</v>
<v n="18" t="19">Om Gud inte ens kan lita på sina budbärare, om till och med änglarna begår misstag, hur skulle han då kunna lita på människor, skapade av markens lera, som kan krossas till döds som insekter!</v>
<v n="20">På morgonen lever de, men på kvällen är de döda, borta för alltid.</v>
<v n="21">Livslågan blåses ut, och de dör utan att någon lagt märke till dem.</v>
</c>
<c n="5">
<v n="1">Ropa om du vill, men vem ska svara dig? Vem kan du vända dig till?</v>
<v n="2">Bitterhet tar kål på dåren och avund får den oförståndige på fall.</v>
<v n="3">Jag har själv sett hur den som vänder sig bort från Gud kan tyckas ha framgång för stunden, men sedan kommer plötsligt fördärvet.</v>
<v n="4">Hans barn blir lurade, och ingen försvarar dem.</v>
<v n="5">Hans skördar blir stulna, och hans rikedom får släcka andras törst!</v>
<v n="6">Olycka kommer inte utan anledning.</v>
<v n="7">Ändå är människan lika förutbestämd till synd och olycka som eldslågan är bestämd att flamma uppåt, mot skyn.</v>
<v n="8">Om det gällde mig själv skulle jag vädja till Gud och lägga fram min sak för honom.</v>
<v n="9">Han kan göra under, fler än vi kan räkna och större än vi kan förstå.</v>
<v n="10">Han sänder regnet över jorden för att vattna åkrarna</v>
<v n="11">och ger rikedom till de fattiga och ödmjuka och trygghet till de lidande.</v>
<v n="12">Han gör de klokas planer om intet.</v>
<v n="13">De kloka går i sina egna fällor.</v>
<v n="14">De famlar som blinda och går som i mörker mitt på ljusa dagen.</v>
<v n="15">Gud räddar de lidande ur förtryckarnas grepp.</v>
<v n="16">Så får till slut den fattige hopp, och orättfärdigheten måste tystna.</v>
<v n="17">Den människa som Herren går till rätta med är avundsvärd! Förakta inte hans tillrättavisning!</v>
<v n="18">Även om han sårar, så förbinder och botar han igen.</v>
<v n="19">Han kommer att rädda dig gång på gång, så att inget ont ska skada dig.</v>
<v n="20">Han ska rädda dig från svält i tider av hungersnöd och undan svärdet i krigstid.</v>
<v n="21">Du kommer att vara skyddad från förtal och inte behöva oroa dig för framtiden.</v>
<v n="22">Tankar på krig och hungersnöd ska inte beröra dig. Vilda djur ska lämna dig i fred.</v>
<v n="23">Rovdjur ska inte anfalla dig.</v>
<v n="24">Du behöver inte vara orolig för ditt hus, och ingenting ska bli stulet av din egendom.</v>
<v n="25">Dina söner kommer att bli många. Dina ättlingar ska grönska som gräset.</v>
<v n="26">Du ska få ett långt, lyckligt liv och skördas mogen och i rätt tid. Du ska inte bli skördad förrän tiden är inne.</v>
<v n="27">Av erfarenhet har jag funnit att allt detta är sant. För ditt eget bästa, lyssna till mitt råd!"</v>
</c>
<c n="6">
<v n="1">Då svarade Job:</v>
<v n="2">"Tänk om min sorg och bedrövelse kunde vägas!</v>
<v n="3">Den är tyngre än havets sand, och det är därför jag talar så obetänksamt.</v>
<v n="4">För Herren har träffat mig med sina pilar. Djupt in i mitt hjärta har han nått med deras gift. Förskräckelse från Gud har kommit över mig.</v>
<v n="5">Inte skriker den vildåsna som har gräs att äta eller den oxe som har tillräckligt med foder.</v>
<v n="6">Inte äter man smaklös mat utan krydda eller ett ägg utan salt.</v>
<v n="7">Jag avstår hellre än att äta sådant som gör mig sjuk.</v>
<v n="8" t="9">Tänk om Gud ville låta mig få göra det jag mest av allt längtar efter, att få dö under hans hand och bli befriad ur hans fruktansvärda grepp.</v>
<v n="10">Det enda som ger mig tröst i all min plåga är att jag inte har förnekat den helige Gudens ord.</v>
<v n="11">Varför har jag fortfarande kraft att uthärda? Hur kan jag ha ett sådant tålamod?</v>
<v n="12">Är jag känslolös som en sten? Är min kropp gjord av koppar?</v>
<v n="13">Finns det något att hoppas på, nu när framgången har tagit slut?</v>
<v n="14">Du borde vara vänlig och barmhärtig mot en förtvivlad vän, även om han inte fruktar Herren.</v>
<v n="15" t="18">Mina bröder, ni har visat er vara lika opålitliga som en bäck, som rinner fram när det är is och snö men försvinner när hettan kommer. Karavanerna viker av från vägen för att bli uppfriskade av dess vatten, men när de bara träffar på öken går de under.</v>
<v n="19" t="21">När karavaner från Tema och köpmän från Saba stannar för att få vatten där, är det ute med deras hopp. På samma sätt har mitt hopp till dig gått förlorat. Du vänder dig bort från mig i skräck och vägrar att hjälpa mig.</v>
<v n="22">Men varför? Har jag någonsin bett dig om den minsta tjänst? Har jag bett om några gåvor?</v>
<v n="23">Har jag någonsin bett dig om hjälp?</v>
<v n="24">Allt jag begär är att få ett förnuftigt svar, sedan ska jag vara tyst. Tala om för mig vad jag har gjort för fel!</v>
<v n="25" t="26">Det är smärtsamt att höra sanningen, men din kritik är inte byggd på fakta. Tänker du döma mig bara för att jag helt plötsligt ropade ut min nöd i ren desperation?</v>
<v n="27">Det vore som att kasta lott om ett hjälplöst, föräldralöst barn eller som att sälja en vän.</v>
<v n="28">Titta på mig! Skulle jag kunna ljuga dig rakt i ansiktet?</v>
<v n="29">Sluta med att utgå från att jag är skyldig, för jag är rättfärdig. Var inte så orättvis!</v>
<v n="30">Skulle inte jag veta skillnaden mellan rätt och orätt? Skulle jag inte erkänna, om jag hade syndat?</v>
</c>
<c n="7">
<v n="1">Tänk vad människan måste kämpa här på jorden. Hennes liv är ett enda långt och hårt slavarbete.</v>
<v n="2">Vad hon längtar efter att dagen ska ta slut! Hon arbetar och ser fram mot lönen.</v>
<v n="3">Så har jag genomlidit månader av elände och långa, sömnlösa nätter.</v>
<v n="4">När jag går och lägger mig, tänker jag: 'Om det ändå vore morgon!' och sedan kastar jag mig oroligt av och an ända till gryningen.</v>
<v n="5">Min hud är full av maskar och alldeles mörk. Huden spricker av variga sår.</v>
<v n="6">Mitt liv drar förbi, den ena hopplösa dagen efter den andra.</v>
<v n="7">Mitt liv är som en vindfläkt, och inget gott finns kvar.</v>
<v n="8">Ni ser mig ännu, men inte länge till. Snart är jag död.</v>
<v n="9">Som ett moln upplöses och försvinner, så ska de som dör försvinna för alltid,</v>
<v n="10">och för alltid vara borta från hem och familj.</v>
<v n="11">Jag måste få ge uttryck åt min ångest! Låt mig få ge utlopp för min bitterhet!</v>
<v n="12">Gud, är jag ett monster, eftersom du aldrig kan låta mig vara i fred?</v>
<v n="13" t="14">Till och med när jag försöker få vila i sömnen, plågar du mig med mardrömmar.</v>
<v n="15">Jag skulle föredra att bli strypt och dö, hellre än att fortsätta så här.</v>
<v n="16">Jag avskyr att leva. Lämna mig ifred, mitt liv är meningslöst!</v>
<v n="17">Vad är då en människa, eftersom du går in så för att plåga henne?</v>
<v n="18">Måste du syna henne varje morgon och pröva henne varje ögonblick av dagen?</v>
<v n="19">Varför kan du inte lämna mig ensam ens för ett ögonblick?</v>
<v n="20">Har min synd skadat dig, Gud, du mänsklighetens ordningsman? Varför har du valt mig till måltavla? Har jag blivit en sådan börda för dig?</v>
<v n="21">Varför förlåter du inte min synd och låter allt vara glömt? Snart kommer jag att ligga i smutsen och dö, och när du letar efter mig, kommer jag att vara borta."</v>
</c>
<c n="8">
<v n="1">Då svarade Bildad från Sua Job:</v>
<v n="2">"Hur länge tänker du fortsätta på det här sättet, Job, med dina många ord?</v>
<v n="3">Skulle Gud kunna förvränga rättvisan?</v>
<v n="4">Dina barn syndade mot honom och han straffade dem.</v>
<v n="5">Men om du ber till den Allsmäktige</v>
<v n="6">så hör han din bön och besvarar den med upprättelse, om du är ren och god.</v>
<v n="7">Det du redan hade uppnått kan inte jämföras med den framgång han vill välsigna dig med.</v>
<v n="8">Fråga de gamla och lär av dina förfäder!</v>
<v n="9">Vi är ännu unga och oerfarna.</v>
<v n="10">Men gångna tiders visdom ska lära dig. Andras erfarenhet ska tala till dig och påminna dig</v>
<v n="11" t="13">om att de som glömmer bort Gud inte har något hopp. De är som vass, som inte har någon dy att växa i, eller som gräs som förtorkar i brist på vatten, och som vissnar redan innan det är dags att klippa det.</v>
<v n="14">En man utan Gud har ingenting fast att hålla sig till. Det är som att förlita sig på styrkan hos spindelväv. Allt han sätter tro till rasar samman.</v>
<v n="15">Han lutar sig mot spindelnätet, men det ger efter, han hänger sig fast, men det ger vika.</v>
<v n="16">Han är som ett friskt träd vid vatten, som sträcker ut sina grenar i solskenet.</v>
<v n="17">Hans rötter sträcker sig ner i strömmen, ner bland stenarna.</v>
<v n="18">Men när han rycks bort därifrån, kommer han inte ens att vara saknad!</v>
<v n="19">Detta är allt han har att se fram emot, och andra växer upp och tar hans plats.</v>
<v n="20">Men lyssna! Gud kommer inte att förkasta den oskyldige, och inte heller att välsigna den skyldige.</v>
<v n="21">Han ska än en gång fylla din mun med skratt och glädjerop.</v>
<v n="22">De som hatar dig ska få skämmas, och de onda ska förgöras."</v>
</c>
<c n="9">
<v n="1">Då svarade Job:</v>
<v n="2">"Visst vet jag allt detta. Det är inga nyheter du kommer med. Men hur kan en människa vara verkligt god i Guds ögon?</v>
<v n="3">Om Gud bestämmer sig för att gå till rätta med en människa, kan hon då svara ens en gång av tusen på de frågor han ställer?</v>
<v n="4">För Gud är ju vis och mäktig, och vem har lyckats mäta sig med honom?</v>
<v n="5">Han flyttar bergen och störtar omkull dem i sin vrede.</v>
<v n="6">Han skakar jorden i dess grundvalar.</v>
<v n="7">Solen går inte upp, och stjärnorna lyser inte, om han befaller så!</v>
<v n="8">Det är bara han som kan spänna ut himlavalvet och stolt gå fram över havens vågor.</v>
<v n="9">Han har skapat Karlavagnen, Orion, Plejaderna och södra Djurkretsen.</v>
<v n="10">Han gör otroliga under, alltför många för att man ska kunna räkna dem.</v>
<v n="11">Han far osynlig förbi. Han drar fram, men jag ser honom inte.</v>
<v n="12">Vem kan hindra honom, när han sänder död för att rycka bort en människa? Vem vågar fråga honom: 'Vad är det du gör?'</v>
<v n="13">Guds vrede avtar inte. Människans stolthet måste böja sig för honom.</v>
<v n="14">Och vem är jag, som skulle försöka gå till rätta med den Allsmäktige Guden eller ens resonera med honom?</v>
<v n="15">Även om jag var syndfri, skulle jag inte säga ett ord. Jag skulle bara be honom, min domare, om nåd.</v>
<v n="16">Och även om mina böner blev besvarade, skulle jag knappast våga tro att han hade hört mitt rop.</v>
<v n="17">Han kan krossa mig i en storm och föröka mitt lidande utan orsak.</v>
<v n="18">Han låter mig inte andas ut, utan han fyller mig med sorg och bitterhet.</v>
<v n="19">Om det gäller kraft är han den starkaste, och om det gäller rättvisa, vem törs då ifrågasätta hans dom?</v>
<v n="20">Till och med om jag vore fullkomligt oskyldig, skulle min mun förråda mig.</v>
<v n="21">Även om jag är helt utan skuld, föraktar jag mig själv.</v>
<v n="22">Oskyldig eller ej, det gör precis detsamma inför honom, för han förgör dem båda.</v>
<v n="23">Han hånar den oskyldige när han drabbas av olycka.</v>
<v n="24">När ett land faller i de ogudaktigas händer förblindar han dess domare. Om det inte är han som gör det, vem är det då?</v>
<v n="25">Mitt liv rinner undan utan en dag av glädje.</v>
<v n="26">Mina år försvinner snabbt som lätta båtar nerför floden och som örnen i dykningen efter byte.</v>
<v n="27">Om jag beslutade mig för att glömma min klagan mot Gud, att sluta upp med min sorg och vara glad,</v>
<v n="28">så skulle han ändå drabba mig. För jag vet att han inte vill anse mig som oskyldig</v>
<v n="29">utan kommer att döma mig. Så vad tjänar det till att försöka?</v>
<v n="30">Även om jag tvättade mig i det renaste vatten och gjorde mina händer rena med lut,</v>
<v n="31">skulle han ändå sänka mig ner i dy och lera, så att till och med mina kläder skulle avsky mig.</v>
<v n="32" t="33">Jag kan inte försvara mig, för han är inte en människa som jag. I så fall skulle vi kunna mötas i domstol, men det finns ingen skiljeman, inte någon mellanhand eller medlare, som har makt över oss båda.</v>
<v n="34">Tänk om jag kunde slippa rappen av din käpp, så att jag inte längre behövde leva i skräck.</v>
<v n="35">Då skulle jag kunna tala utan fruktan och frimodigt hävda att jag är oskyldig.</v>
</c>
<c n="10">
<v n="1">Jag är trött på livet. Låt mig få klaga öppet! Jag ska tala ut om min sorg och bitterhet.</v>
<v n="2">Jag ska säga till Gud: 'Fördöm mig inte utan skäl, låt mig få veta varför!</v>
<v n="3">Tycker du om att förtrycka och förakta mig, en människa som du själv har skapat, samtidigt som du ler åt de ogudaktiga?</v>
<v n="4" t="7">Är du lika orättvis som människor? Är ditt liv så kort att du måste jaga mig för synder som du mycket väl vet att jag inte har begått? Gör du det för att du vet att ingen annan kan rädda mig ur din hand?</v>
<v n="8">Du har skapat just mig, och ändå bryter du ner mig.</v>
<v n="9">Tänk på att jag är gjord av lera. Vill du nu krossa mig till lera igen?</v>
<v n="10">Du som tömde ut mig som mjölk, att formas som när man ystar en ost.</v>
<v n="11">Du har gett mig hud och kött och bundit mig samman med ben och senor.</v>
<v n="12">Du gav mig livet och var så god och kärleksfull mot mig, och jag bevarades genom din omsorg.</v>
<v n="13" t="14">Ändå var det hela tiden din avsikt att förgöra mig om jag syndade och att vägra mig förlåtelse för mina onda gärningar.</v>
<v n="15">Den minsta överträdelse, och det är ute med mig! Och om jag är oskyldig räknas det inte. Jag är djupt besviken och förnedrad.</v>
<v n="16">Om jag försöker resa mig från marken, rusar du på mig snabbt som ett lejon och gör slut på mig.</v>
<v n="17">Gång på gång anklagar du mig och öser över mig din ständigt växande vrede och låter nya fiender anfalla mig.</v>
<v n="18">Varför lät du mig då födas? Varför fick jag inte dö i stället?</v>
<v n="19">Då hade jag skonats från denna fruktansvärda tillvaro. Jag skulle ha gått direkt från moderlivet till graven.</v>
<v n="20" t="21">Kan du inte se hur lite tid jag har kvar? Låt mig få vara i fred, så att jag kan få ett kort ögonblick av tröst, innan jag går till mörker och dödsskugga, till landet utan återvändo,</v>
<v n="22">till ett land så mörkt som vore det mitt i natten, ett dödsskuggans land, där förvirring råder och där det starkaste ljus är som den mörkaste natt.'"</v>
</c>
<c n="11">
<v n="1">Då svarade Sofar från Naama Job och sa:</v>
<v n="2">"Kan man inte stoppa detta ordflöde? Kan en människa bevisa sin rättfärdighet genom allt sitt prat?</v>
<v n="3">Skulle jag vara tyst, medan du skryter och hädar? Någon borde tillrättavisa dig.</v>
<v n="4">Du påstår dig vara ren i Guds ögon!</v>
<v n="5">Tänk om Gud ville tala och säga dig vad han tänker!</v>
<v n="6">Tänk om han får dig att verkligen se dig själv, för han vet allt vad du har gjort. Hör här! Gud straffar dig utan tvekan mycket mindre än du egentligen förtjänar!</v>
<v n="7">Känner du Guds sinne och hans avsikter? Kan ens ett långvarigt sökande ge dig kunskap om honom?</v>
<v n="8">Han är lika fullkomlig som himlen är hög, men vem är du? Hans tankar är outgrundliga, men vad vet du i jämförelse med honom?</v>
<v n="9">Hans Ande sträcker sig längre än jorden och vidare än havet.</v>
<v n="10">Om han tar dig till fånga och drar dig inför rätta, vem ska då hindra honom?</v>
<v n="11">Han känner en människas opålitlighet och upptäcker all hennes synd.</v>
<v n="12">Det är lika svårt för en dåraktig människa att få förstånd som för en vildåsnas föl att bli människa!</v>
<v n="13" t="14">Innan du vänder dig till Gud och sträcker ut dina händer mot honom, ska du utplåna dina synder och lämna överträdelserna bakom dig.</v>
<v n="15">Först då, utan minsta synd och orenhet, kan du möta Gud utan att ängslas.</v>
<v n="16">Bara då kan du glömma din olycka. Allt kommer att höra till det förgångna,</v>
<v n="17">och ditt liv blir ljusare än dagen.</v>
<v n="18">Du kommer att få modet tillbaka, för du äger ett hopp. Du kan ta dig tid och vila tryggt.</v>
<v n="19">Du kommer att kunna vila utan rädsla, och många kommer att dras till dig.</v>
<v n="20">Men de ogudaktiga ska inte finna någon möjlighet att fly undan. Deras enda hopp är döden."</v>
</c>
<c n="12">
<v n="1">Job svarade:</v>
<v n="2">"Ja, jag inser att du förstår allting! All visdom kommer att dö ut med dig!</v>
<v n="3">Men jag vet själv en del och är knappast sämre än du. Vad nytt har du egentligen sagt?</v>
<v n="4">Ja, mannen som bad Gud om hjälp och som Gud svarade, har blivit till åtlöje för sina grannar. Jag, en rättfärdig man, är nu den man skämtar om.</v>
<v n="5">Under tiden hånar de rika dem som har problem och är snabba att visa bort dem som lider nöd.</v>
<v n="6">Rånaren blir rik och den som trotsar Gud lever i trygghet. Gud lyder deras minsta vink.</v>
<v n="7" t="9">Vem vet inte att Herren handlar på det sättet? Fråga boskapen, den vet att det är så. Fråga fåglarna, de kan bekräfta det. Eller låt jorden eller fiskarna i havet undervisa dig!</v>
<v n="10">För varje skapad varelses liv är i Guds hand, och så är också varje människas ande.</v>
<v n="11">Lika väl som min mun kan känna smaken av god mat, kan mitt sinne smaka sanningen, när jag hör den.</v>
<v n="12">Visst kommer visdom med åren och förstånd av ett långt liv,</v>
<v n="13">men all sann visdom och kraft tillhör Gud. Det är bara han som verkligen vet.</v>
<v n="14">Han är mäktig! Vad han bryter ner kan inte byggas upp. Den han fångar kan inte fly.</v>
<v n="15">Han håller regnet tillbaka och jorden förvandlas till en öken. Han sänder storm och det blir översvämning.</v>
<v n="16">Ja, hos honom finns styrka och vishet. Både bedragaren och den bedragne måste böja sig.</v>
<v n="17">Han gör narr av rådgivare och domare till dårar.</v>
<v n="18">Han gör kungar till slavar och befriar deras tjänare.</v>
<v n="19">Präster förs bort som slavar. Han låter de mäktiga komma på fall.</v>
<v n="20">Han tystar pålitliga rådgivare och får erfarna ledare att tveka.</v>
<v n="21">Han öser förakt över furstar och avväpnar de starka.</v>
<v n="22">Han fyller mörkret med ljus och ljuset med skuggor.</v>
<v n="23">Han låter nationer uppstå och bryter sedan ner dem. Han gör ett folk stort för att sedan skingra det.</v>
<v n="24" t="25">Han berövar folkens ledare förståndet och sänder dem ut att irra omkring i öknen. De famlar i mörker och rör sig som druckna.</v>
</c>
<c n="13">
<v n="1">Jag har sett allt detta, jag har hört och förstått.</v>
<v n="2">Vad du vet vet jag, jag är inte sämre än du.</v>
<v n="3">Men jag längtar efter att få tala direkt till den Allsmäktige! Jag skulle vilja få mitt fall prövat av Gud själv.</v>
<v n="4">Ni misstolkar nämligen hela den här situationen. Ni svärtar bara ner mig med era lögner. Ni är värdelösa som läkare</v>
<v n="5">och gör bäst i att hålla tyst! Det skulle vara det klokaste ni kunde göra.</v>
<v n="6">Lyssna till mig nu, och försök förstå varför jag tror som jag gör.</v>
<v n="7">Måste ni försvara Gud, när han aldrig har sagt det ni lägger i hans mun?</v>
<v n="8">Vill Gud verkligen ha er hjälp, när ni bara förvanskar sanningen?</v>
<v n="9">Var försiktiga, så att han inte synar er! Tro inte att ni kan lura Gud lika lätt som människor!</v>
<v n="10">Nej, ni kommer att få problem om ni är partiska.</v>
<v n="11">Blir ni inte förskräckta av hans makt? Hur kan ni göra som ni gör?</v>
<v n="12">Era stora ord faller platt till marken. Ert försvar av Gud är bräckligt som en lerkruka!</v>
<v n="13">Var nu tysta och låt mig tala till punkt. Jag är villig att ta konsekvenserna.</v>
<v n="14">Varför är jag beredd att riskera livet för att få säga vad jag verkligen tänker?</v>
<v n="15">Gud kan döda mig för det jag säger. Ändå vill jag försvara min sak inför honom.</v>
<v n="16">Det ska bli min räddning, för den ogudaktige vågar inte komma inför hans ansikte.</v>
<v n="17">Lyssna nu noga till mina ord!</v>
<v n="18">Jag har förberett min sak och vet att jag ska få rätt.</v>
<v n="19">Vem vill säga emot mig på den punkten? Om ni kan bevisa att jag har fel, ska jag vara tyst och dö.</v>
<v n="20">Men Gud, du måste lova mig två saker. Annars vågar jag inte komma inför dig.</v>
<v n="21">Dra bort din hand ifrån mig och sluta att plåga mig.</v>
<v n="22">Säg sedan åt mig att komma, och jag ska genast vara beredd! Eller låt mig tala till dig, så att du kan svara mig.</v>
<v n="23">Tala om för mig vad jag har gjort för fel! Hjälp mig! Uppenbara min synd för mig!</v>
<v n="24">Varför vänder du dig bort från mig? Varför betraktar du mig som din fiende?</v>
<v n="25">Förebrår du ett löv, som blåser bort i vinden? Jagar du efter torrt gräs?</v>
<v n="26">Du skriver upp bittra anklagelser mot mig och låter mig få igen för min ungdoms synder.</v>
<v n="27" t="28">Du låser mina fötter i bojor och spårar mig var jag än går genom att märka mina fotsulor. Jag är som ett ruttet träd och som en maläten rock.</v>
</c>
<c n="14">
<v n="1">Vad svag människan är, och hur kort är inte hennes liv, fyllt av bekymmer!</v>
<v n="2">Hon blomstrar så vackert för ett ögonblick, sedan vissnar hon. Som skuggan från ett snabbt passerande moln försvinner hon.</v>
<v n="3">Måste du vara så sträng mot svaga människovarelser och kräva räkenskap av dem?</v>
<v n="4">Hur kan du begära renhet hos en som är född i orenhet?</v>
<v n="5">Du har gett människan ett så kort liv, ett bestämt antal månader är allt du gett henne! Inte en stund längre, verkar det.</v>
<v n="6">Kan du då inte låta henne få leva lite i fred? Vänd bort din blick från henne och unna henne lite ro, innan hon dör!</v>
<v n="7">Det finns alltid hopp för ett träd. Om det blir nerhugget, skjuter det skott, och nya grenar växer upp.</v>
<v n="8" t="9">Även om dess rot har varit länge i jorden och dess stubbe tynat bort, kan det spira och knoppas igen som en ny planta, bara det får vatten.</v>
<v n="10">Men när en människa dör och begravs, vart tar hon då vägen?</v>
<v n="11" t="12">Som vattnet dunstar bort från en sjö, och som en flod torkar ut, så lägger sig en människa ner för att dö och reser sig inte förrän himlarna inte längre finns till. Hon väcks inte upp ur sin sömn.</v>
<v n="13">Om du ändå ville gömma mig i döden och glömma bort mig tills din vrede har gått över. Men jag önskar att du någon gång skulle komma ihåg mig igen!</v>
<v n="14">Om en människa dör, kan hon då få liv igen? Den frågan ger mig hopp, så att jag i all min ångest kan vänta mig något nytt av döden!</v>
<v n="15">Då skulle du kalla på mig och jag skulle komma. Du skulle längta efter din skapelse.</v>
<v n="16">Då kommer du att räkna mina dagar, men inte mina synder.</v>
<v n="17">Mina överträdelser kommer att samlas ihop, och du kommer att gömma dem för alltid.</v>
<v n="18" t="19">Bergen vittrar sönder och försvinner. Vattnet mal stenen till sand. Vattenströmmarna sköljer bort den goda jorden. På samma sätt är det med människan, allt hennes hopp utplånas.</v>
<v n="20" t="21">Du slår ner henne för alltid, och hon försvinner från scenen. Hon åldras och sedan skickar du bort henne. Hon får aldrig veta om hennes söner blir hedrade som stora män eller om de blir föraktade och möter besvikelser.</v>
<v n="22">Bara sorg och smärta väntar henne."</v>
</c>
<c n="15">
<v n="1">Elifas från Teman svarade då Job:</v>
<v n="2">"Du anses vara en vis man, och ändå låter du oss höra alla dessa tomma ord. Du är ingenting annat än en pratmakare.</v>
<v n="3">Det är inte rätt att tala så dåraktigt. Vad gör sådana ord för nytta?</v>
<v n="4" t="5">Har du ingen respekt för Gud, ingen vördnad för honom? Det är dina synder som talar om för din mun vad den ska säga! Dina ord är bedrägeri,</v>
<v n="6">men varför skulle jag döma dig? Dina egna ord gör det!</v>
<v n="7" t="8">Är du den visaste människa som lever? Föddes du innan höjderna skapades? Har du lyssnat till Guds hemliga råd? Har du suttit med i hans rådssal? Är det bara du som är vis?</v>
<v n="9">Vad vet du mer än vi? Vad är det du förstår, som inte vi kan fatta?</v>
<v n="10">På vår sida står gamla, visa män, som är äldre än din far!</v>
<v n="11">Är Guds tröst inte nog för dig? Såras du av hans vänliga ord?</v>
<v n="12">Varför tillåter du ilskan att dra i väg med dig, varför dessa flammande blickar?</v>
<v n="13">Du vänder dig mot Gud med alla dina ord.</v>
<v n="14">Vem på hela jorden kan vara så ren och rättfärdig som du påstår dig vara?</v>
<v n="15">Gud litar ju inte ens på sina änglar! Inte ens himlarna kan vara fullkomligt rena i jämförelse med honom!</v>
<v n="16">Hur mycket mindre då någon som du, som är ond och syndfull och som dricker synd som en svamp suger upp vatten!</v>
<v n="17" t="19">Hör här, så ska jag svara dig utifrån min egen erfarenhet, bekräftad av visa mäns erfarenhet, och av sanningen från våra förfäder, som fick det här landet som gåva innan de ännu beblandat sig med främlingar.</v>
<v n="20">Den ogudaktige har problem under hela sitt liv.</v>
<v n="21">Han är omgiven av skräck, och även om en del dagar skulle vara goda, är de snart förbi.</v>
<v n="22">Han vågar inte gå ut i mörkret av rädsla för att bli mördad.</v>
<v n="23" t="24">Han vandrar omkring och måste tigga sin mat. Han lever sitt liv i fruktan, elände och ångest, besegrad i kampen</v>
<v n="25" t="26">därför att han har knutit näven mot Gud och utmanat den Allsmäktige. Med sin envishet som en kraftig sköld framför sig har han gått emot honom.</v>
<v n="27" t="28">Den ogudaktige ska i all sin välmåga bara få bo i tomma hus i ruinstäder där allt faller samman.</v>
<v n="29">Rikedom och makt kommer att tas ifrån honom.</v>
<v n="30">Han ska inte undkomma mörkret. Guds Ande ska förgöra honom. Lågor ska sluka allt han har.</v>
<v n="31">Se till att han inte längre litar på sådant som saknar egentligt värde! Låt honom inte längre bedra sig själv, för han kommer inte att få något för sitt besvär.</v>
<v n="32">Innan han dör ska all denna tomhet uppenbaras för honom. Allt han har räknat med ska försvinna</v>
<v n="33">och falla till marken som druvor från en torkad vinstock och som olivträdets blommor när de vissnar.</v>
<v n="34">De gudlösa är ofruktsamma och Guds eld förtär dem som tar mutor.</v>
<v n="35">Det enda de kan befrukta är synd, och deras hjärtan kan bara föda ondska."</v>
</c>
<c n="16">
<v n="1">Då svarade Job:</v>
<v n="2">"Jag har hört allt det här förut. Så dåliga ni är på att trösta mig.</v>
<v n="3">Ska ni aldrig sluta upp med ert pladder? Vad är det som får er att fortsätta?</v>
<v n="4">Men kanske jag hade gjort detsamma om våra roller varit ombytta. Jag skulle ha kunnat spy ut min kritik mot er och skaka på huvudet åt er!</v>
<v n="5">Nej, så är det inte! Jag skulle uppmuntra, trösta och hjälpa er. Jag skulle försöka lindra er sorg.</v>
<v n="6">Men nu får jag ha min egen sorg kvar, hur mycket jag än försvarar mig. Inte heller hjälper det om jag vägrar att tala,</v>
<v n="7">för Gud har tömt mig på all min kraft och tagit min familj från mig.</v>
<v n="8">Jag är bara skinn och ben - som ett bevis på min synd, säger ni.</v>
<v n="9">Gud hatar mig och sliter sönder min kropp i vrede. Han biter ihop tänderna mot mig och väntar på att utsläcka det lilla liv som finns kvar i mig.</v>
<v n="10">Mina 'tröstare' har öppnat sina glupande käftar för att sluka mig. De slår mig på kinden. Ovännerna sammangaddar sig mot mig.</v>
<v n="11">Gud har överlämnat mig åt syndare, i de ogudaktigas hand.</v>
<v n="12">Jag levde lugnt och stilla, tills han bröt ner mig. Han har tagit mig i nackskinnet och krossat mig i stycken och sedan hängt upp mig som sin måltavla.</v>
<v n="13">Hans bågskyttar omger mig, och de låter sina pilar vina, så att marken blir våt av blodet från mina sår.</v>
<v n="14">Gång på gång anfaller han mig och rusar emot mig som en krigare.</v>
<v n="15">Här sitter jag i mitt säcktyg med ansiktet i smutsen.</v>
<v n="16">Mina ögon är röda av gråt, och döden har märkt mina ögonlock.</v>
<v n="17">Ändå är jag oskyldig och min bön uppriktig.</v>
<v n="18">Du jord, sug inte upp mitt blod! Låt det protestera å mina vägnar.</v>
<v n="19">Redan nu har jag ett vittne till min oskuld där i himlen. Min försvarare finns där uppe i det höga.</v>
<v n="20">Mina vänner gör mig till åtlöje, men jag utgjuter mina tårar inför Gud</v>
<v n="21">och ber att han ska lyssna till mig, som vän vädjar till vän.</v>
<v n="22">Snart ska jag börja den vandring från vilken jag aldrig återvänder.</v>
</c>
<c n="17">
<v n="1">Jag är sjuk och nära att dö. Graven är beredd att ta emot mig.</v>
<v n="2">Jag är omgiven av människor som hånar mig, jag ser dem överallt.</v>
<v n="3" t="4">Finns det ingen någonstans som vill bekräfta min oskuld? Men du, Gud, har inte låtit dem förstå vad som har hänt. Låt dem inte få segra!</v>
<v n="5">Om de tar emot mutor för att förråda sina vänner, ska deras barn drabbas av blindhet.</v>
<v n="6">Gud har gjort mig till åtlöje överallt. Man spottar mig rakt i ansiktet.</v>
<v n="7">Mina ögon är skumma av gråt, och jag är bara en skugga av mitt forna jag.</v>
<v n="8">Hederliga människor vänder sig bort när de får se mig.Men till slut ska den oskyldige höja sig över den gudlöse.</v>
<v n="9">Den rättfärdige ska vandra vidare på rätt väg, och de som har rena händer ska bli allt starkare.</v>
<v n="10">Men ni har inte bevisat någonting. Försök igen! Jag ser ingen vis man bland er.</v>
<v n="11">Mina goda dagar är över nu. Mitt hopp är släckt och mitt hjärtas önskningar har krossats.</v>
<v n="12">Ni säger att natt är dag och dag är natt. På så sätt förvränger ni sanningen!</v>
<v n="13" t="14">Om jag dör, går jag in i mörkret och kallar graven min far och maskarna min mor och min syster.</v>
<v n="15">Men var finns mitt hopp? Är det någon som kan finna det?</v>
<v n="16">Nej, mitt hopp ska följa mig i graven. Vi ska vila tillsammans i jorden!"</v>
</c>
<c n="18">
<v n="1">Bildad från Sua svarade:</v>
<v n="2">"Vem är det du försöker bedra? Prata förnuftigt om du vill att vi ska svara!</v>
<v n="3">Tror du vi är djur, som är både dumma och stumma?</v>
<v n="4">Tror du jorden ska skaka, bara för att du river sönder dina kläder i ilska? Ska vi kanske gå och gömma oss allihop?</v>
<v n="5">En sak är då säker, att om du inte har någon framgång, är det för att du är ogudaktig. Elden i ditt hus har slocknat.</v>
<v n="6">Det är mörkt i varje hus där ogudaktigheten råder.</v>
<v n="7">Den ogudaktiges självsäkerhet avtar. Han faller på eget grepp.</v>
<v n="8" t="9">Han går i fällan, och rövare ligger i bakhåll för honom.</v>
<v n="10">Det finns snaror överallt där han går.</v>
<v n="11">Skräcken ligger på lut runt omkring och bevakar varje steg han tar.</v>
<v n="12">Olyckan är efter honom, alltid beredd att störta sig över honom.</v>
<v n="13">Hans hud fräts sönder av sjukdomar. Döden förtär honom.</v>
<v n="14">Rikedomen han litade på ska visa sig förrädisk, och han ska leva i skräck.</v>
<v n="15">Hans hem ska försvinna i brinnande svavel.</v>
<v n="16">Han ska dras upp med roten som ett träd, och alla hans grenar ska vissna bort.</v>
<v n="17">Allt som påminner om hans existens ska utplånas från jorden. Ingen ska komma ihåg honom.</v>
<v n="18">Han ska drivas ut ur ljusets rike in i mörkret och förföljas ut ur världen.</v>
<v n="19">Han ska varken ha son eller sonson kvar och inte heller några andra släktingar.</v>
<v n="20">Gammal och ung förskräcks över hans öde.</v>
<v n="21">Ja, detta är vad som händer med syndare, sådana som förkastar Gud."</v>
</c>
<c n="19">
<v n="1">Job svarade:</v>
<v n="2">"Hur länge tänker ni hålla på att plåga mig och försöka bryta ner mig med alla era ord?</v>
<v n="3">Tio gånger har ni nu förklarat att jag är en syndare. Er behandling är skamlös!</v>
<v n="4">Och om jag nu verkligen har fel, så är det väl min ensak.</v>
<v n="5">Om ni vill framhålla er förträfflighet på min bekostnad,</v>
<v n="6">tänk då på att det är Gud som har fångat mig i sitt nät.</v>
<v n="7">Jag ropar på hjälp, men ingen hör mig. Jag klagar men får ingen rättvisa.</v>
<v n="8">Gud har spärrat vägen för mig och förvandlat mitt ljus till mörker.</v>
<v n="9">Han har klätt av mig all min ära och tagit ifrån mig min krona.</v>
<v n="10">Han har brutit ner mig från alla sidor, så att jag går under. Han har utplånat allt mitt hopp.</v>
<v n="11">Hans vrede brinner mot mig. Han räknar mig som en fiende.</v>
<v n="12">Han sänder sina soldater för att omringa mig.</v>
<v n="13">Han har gjort mina bröder och mina vänner till främlingar för mig.</v>
<v n="14">Mina släktingar har svikit mig. Mina vänner har övergett mig.</v>
<v n="15">De som bor i mitt hus, till och med mina tjänare, betraktar mig som en främling. Jag är som en okänd man för dem.</v>
<v n="16">Jag ropar på min tjänare, men han kommer inte, inte ens om jag tigger och ber om det!</v>
<v n="17">Min egen hustru och mina bröder vägrar att kännas vid mig.</v>
<v n="18">Till och med små barn föraktar mig. När de får se mig, skrattar de åt mig.</v>
<v n="19">Mina närmaste vänner avskyr mig. De som jag älskade har vänt mig ryggen.</v>
<v n="20">Jag är bara skinn och ben och har nätt och jämnt klarat mig undan döden.</v>
<v n="21">Mina vänner, tyck åtminstone synd om mig, för Guds vredes hand har kommit över mig.</v>
<v n="22">Varför måste ni också förfölja mig? Räcker inte den ångest jag redan har?</v>
<v n="23" t="24">Tänk om jag kunde skriva ner min klagan i en bok, gravera den i koppar eller rista in den i sten för alltid!</v>
<v n="25">Men jag vet att min Förlossare lever och att han till sist ska vara mig nära.</v>
<v n="26">Jag vet också att sedan den här kroppen är borta, ska jag få se Gud!</v>
<v n="27">Då ska han vara på min sida! Ja, jag ska se honom, inte som en främling utan som en vän. Jag längtar till den dagen!</v>
<v n="28">Hur vågar ni fortsätta att förfölja mig, som om jag hade bevisats vara skyldig?</v>
<v n="29">Jag varnar er, för ni är själva i fara med den inställning ni har!"</v>
</c>
<c n="20">
<v n="1">Sedan yttrade sig Sofar från Naama:</v>
<v n="2">"Jag måste få säga en sak, för jag har ett svar att ge dig.</v>
<v n="3">Du har försökt få mig att skämmas för att jag har kallat dig syndare, men jag tänker inte tiga och tåla det.</v>
<v n="4" t="5">Inser du inte att den ogudaktiges seger alltid är kortlivad och att den gudlöses glädje bara varar ett ögonblick? Så har det varit sedan människan först kom till jorden!</v>
<v n="6">Även om den gudlöse stolt sträcker sig mot himlen och vandrar med näsan i vädret,</v>
<v n="7">ska han ändå förgås och sluta på samma ställe som sin egen avföring. De som kände honom ska undra vart han tog vägen.</v>
<v n="8">Han ska försvinna som en flyktig dröm.</v>
<v n="9">Inte heller hans vänner eller familj ska någonsin mer få se honom.</v>
<v n="10">Hans barn ska tigga av de fattiga, och deras hårda arbete ska betala hans skulder.</v>
<v n="11">Även om han är en ung man, ska han slås till marken.</v>
<v n="12">Han njuter av smaken på sin ondska, låter den smälta i munnen</v>
<v n="13">och suger sakta på den, så att den inte ska försvinna för snabbt.</v>
<v n="14">Men helt plötsligt förvandlas det han njutit av till gift.</v>
<v n="15">Han kommer att spy ut den rikedom han slukat, för Gud låter honom inte behålla den.</v>
<v n="16">Den är som gift och död för honom.</v>
<v n="17">Han kan inte njuta av det goda han samlat på sig.</v>
<v n="18">Hans arbete ska inte ge honom någon lön, och rikedomen ska inte ge honom någon glädje.</v>
<v n="19">Han har förtryckt de fattiga och roffat åt sig deras hus. Han kommer aldrig att tillfriskna.</v>
<v n="20">Han har alltid varit girig, men nu har han ingenting. Av allt det han drömde om finns ingenting kvar.</v>
<v n="21">Han slukade allt han kom åt, och därför ska hans framgång inte fortsätta.</v>
<v n="22">Han ska råka i svårigheter, när han står på höjden av sin makt. Olycka ska förgöra honom.</v>
<v n="23">Just då han håller på att fylla sin mage, ska Gud låta sin vrede regna ner över honom.</v>
<v n="24">Han kommer att fly från sitt straff, men en pil ska träffa honom.</v>
<v n="25">Dess glänsande spets ska dras ut ur hans galla och dödsskräcken ska då gripa honom.</v>
<v n="26">Hans skatter ska gå förlorade i det djupaste mörker. En rasande eld ska förtära hans ägodelar och bränna upp allt han har kvar.</v>
<v n="27">Himlen kommer att uppenbara hans synder, och jorden ska vittna mot honom.</v>
<v n="28">Hans rikedom ska försvinna under Guds vrede.</v>
<v n="29">Detta är vad som väntar den ogudaktige, och vad Gud har berett åt honom."</v>
</c>
<c n="21">
<v n="1">Då svarade Job:</v>
<v n="2" t="3">"Hör på mig! Låt mig få tala, så kan du håna mig sedan igen!</v>
<v n="4">Jag klagar på Gud och inte på människor. Inte underligt att min ande är så plågad.</v>
<v n="5">Se på mig med bävan och var sedan tysta!</v>
<v n="6">Till och med jag själv blir rädd, när jag ser mig. Skräck griper mig, och jag ryser!</v>
<v n="7">Varför får de ogudaktiga leva ett gott liv till hög ålder och bli stora och mäktiga?</v>
<v n="8">De lever så länge att de får se både sina barn och barnbarn växa upp till mogen ålder.</v>
<v n="9">Deras hem är trygga för varje fara, och Gud straffar dem inte.</v>
<v n="10">Deras boskap förökar sig,</v>
<v n="11">de har många lyckliga barn</v>
<v n="12" t="13">och fördriver tiden med sång och dans. De är rika och behöver inte neka sig något. De är framgångsrika hela livet och tillåts dö i frid.</v>
<v n="14">De har allt detta, trots att de har bett Gud att lämna dem ifred och inte velat ha något med hans vägar att göra.</v>
<v n="15">'Vem är den Allsmäktige?' frågar de föraktfullt. 'Varför skulle vi lyda honom? Vad har vi för nytta av det?'</v>
<v n="16">Men framgången är ändå inte deras egen förtjänst, och jag vill inte ha med sådana människor att göra.</v>
<v n="17">Ändå klarar de sig för det mesta! De råkar sällan ut för problem.</v>
<v n="18">Är de svaga strån, som vajar för vinden? Förs de bort av stormen? Nej, inte alls!</v>
<v n="19">'Nåja', säger ni, 'Gud kommer åtminstone att straffa deras barn!' Men jag säger att Gud borde straffa den människa som syndar och inte hennes barn! Låt den skyldige själv få känna på straffet!</v>
<v n="20">Ja, låt henne förgöras för sina överträdelsers skull! Låt henne tömma den Allsmäktiges vredesbägare i botten.</v>
<v n="21">När hon är död kommer hon aldrig mer att kunna ha glädje av sin familj.</v>
<v n="22">Men vem kan tillrättavisa Gud, den suveräne domaren?</v>
<v n="23" t="24">En möter döden frisk, rik och mitt i sin framgång.</v>
<v n="25">En annan dör i den djupaste fattigdom och har aldrig upplevt något gott.</v>
<v n="26">Båda begravs i samma jord och äts upp av samma maskar.</v>
<v n="27">Jag vet vad ni tänker säga!</v>
<v n="28">Ni kommer att berätta för mig om rika och ogudaktiga människor, som drabbats av olycka på grund av sina synder.</v>
<v n="29">Men jag svarar: Fråga någon som varit med, så ska han säga er sanningen!</v>
<v n="30" t="32">Den ogudaktiga människan skonas oftast på olyckans dag och tillåts att komma undan. Ingen tillrättavisar henne öppet. Ingen ger igen för vad hon har gjort. En hedersvakt vakar vid hennes grav, sedan en</v>
<v n="33">ståtlig begravningsprocession först följt henne dit.</v>
<v n="34">Hur ska ni kunna trösta mig, när ni har så fel!"</v>
</c>
<c n="22">
<v n="1">Elifas från Teman yttrade sig då än en gång:</v>
<v n="2">"Har människan som sådan något värde inför Gud? Kan ens den klokaste människa vara till någon nytta för honom?</v>
<v n="3">Har den Allsmäktige någon glädje av din rättfärdighet? Vad skulle han vinna på att du är felfri?</v>
<v n="4">Är det för din gudsfruktans skull, som han straffar dig?</v>
<v n="5">Inte alls! Det är på grund av din ondska. Det går ju inte ens att räkna dina synder!</v>
<v n="6">Du har krävt pant av behövande vänner utan skäl och klätt av dem in på bara kroppen!</v>
<v n="7">Du måste ha vägrat den törstige vatten och den svältande bröd,</v>
<v n="8">trots att du har varit rik och haft allt du behöver.</v>
<v n="9">Du skickade säkert i väg änkor utan att hjälpa dem och övergav de föräldralösa.</v>
<v n="10" t="11">Det är därför som du nu är omgiven av snaror och skräck, mörker och förtvivlan.</v>
<v n="12">Gud är stor, högre än himlen, högre än stjärnorna.</v>
<v n="13">Men du svarar: 'Det är därför han inte kan se vad jag gör! Hur skulle han kunna döma?</v>
<v n="14">Tjocka moln omger honom, så att han inte kan se oss. Han är högt ovanför, inlåst i sin himmel.'</v>
<v n="15" t="16">Inser du inte att de som går på syndens gamla stigar rycks bort i sin ungdom och att grunden för deras liv rasar för alltid?</v>
<v n="17">För de har sagt till Gud: 'Lämna mig! Låt mig vara ifred!'</v>
<v n="18">Ändå var det han som fyllde deras hem med så mycket gott.</v>
<v n="19">Nu kommer de rättfärdiga att få se dem gå under. De oskyldiga ska skratta och håna dem.</v>
<v n="20">'Titta', ska de säga, 'våra sista fiender brinner upp med all sin rikedom.'</v>
<v n="21">Sluta upp att gräla på Gud! Ge honom rätt, så ska du äntligen få frid! Hans välbehag ska omsluta dig, om du bara medger att du har fel.</v>
<v n="22">Ta till dig hans tillrättavisning och glöm inte hans maning!</v>
<v n="23">Om du vänder om till Gud och lägger till rätta allt som nu är fel, ska du bli upprättad.</v>
<v n="24">Om du ger upp ditt penningbegär och kastar bort allt ditt guld,</v>
<v n="25">så ska den Allsmäktige själv bli din skatt. Han ska bli ditt dyrbara silver!</v>
<v n="26">Då ska du ha din lust i Herren och se upp till Gud.</v>
<v n="27">Då kommer du att be till honom, och han ska höra dig, och han ska infria alla sina löften.</v>
<v n="28">Vad du än önskar ska inträffa! Ljuset från himlen ska lysa på vägen framför dig!</v>
<v n="29">Om du ser någon som är drabbad här i livet och ber Gud att lyfta dem upp, så ska han höra dig. Ja, han ska</v>
<v n="30">till och med hjälpa den som inte är oskyldig på grund av dina rena händer."</v>
</c>
<c n="23">
<v n="1">Job svarade:</v>
<v n="2">"Min klagan är fortfarande bitter, och mitt lidande långt värre än vad mina synder förtjänar.</v>
<v n="3">Om jag ändå visste hur jag skulle kunna finna Gud, så att jag kunde gå fram till hans tron och tala med honom där!</v>
<v n="4" t="5">Då skulle jag lägga fram min sak som jag ser den och lyssna till hans svar.</v>
<v n="6">Skulle han överväldiga mig med sin storhet? Nej, han skulle inte anklaga mig.</v>
<v n="7">Ärliga och uppriktiga människor kan resonera med honom, och därför skulle han, min domare, förklara mig oskyldig.</v>
<v n="8">Men jag letar förgäves. Jag söker honom i öster och han är inte där, och i väster finns han inte heller.</v>
<v n="9">Kanske har han något att uträtta i norr? Jag söker honom men kan inte finna honom där, och inte heller när han beger sig söderut.</v>
<v n="10">Men han vet om varje liten sak som händer mig och när han har prövat mig ska han förklara mig helt oskyldig, ren som det finaste guld!</v>
<v n="11">Jag har hållit mig till Herrens vägar och följt hans spår. Jag har inte vikit av åt något håll.</v>
<v n="12">Jag har inte förkastat hans bud utan i stället glatt mig åt hans ord mer än åt mitt dagliga bröd.</v>
<v n="13">Men han är en och densamme, och vem kan få honom att ändra sina planer? Vad han än vill göra, det gör han.</v>
<v n="14">Därför kommer han att behandla mig som han har tänkt, och än har jag inte sett slutet på han vägar med mig.</v>
<v n="15">Inte undra på att jag känner mig skräckslagen i hans närhet! När jag tänker efter, blir jag fruktansvärt rädd.</v>
<v n="16" t="17">Gud har tagit ifrån mig min frimodighet, han, den Allsmäktige, har skrämt mig. Men ändå kan han inte alldeles tysta mig, trots det tjocka, ogenomträngliga mörkret som finns överallt omkring mig.</v>
</c>
<c n="24">
<v n="1">Varför ordnar Gud inte en rättegång och lyssnar till mitt fall? Varför måste den gudfruktige vänta på honom förgäves?</v>
<v n="2">Gränsstenar flyttas och fårhjordar blir stulna,</v>
<v n="3">och till och med den faderlöses åsna och änkans oxe blir tagna i pant.</v>
<v n="4">De behövande knuffas åt sidan. De måste ur vägen.</v>
<v n="5">Precis som vildåsnorna i öknen måste de fattiga använda all sin tid till att skaffa mat för att överleva. I öknen letar de efter mat åt sina barn.</v>
<v n="6">De äter vad de kan hitta av sådant som växer vilt och rensar rent i de ogudaktigas vingårdar.</v>
<v n="7">Om natten ligger de nakna i kylan utan något att skyla sig med.</v>
<v n="8">De blir genomvåta av skurarna från bergen och försöker ta skydd bland klipporna.</v>
<v n="9">Faderlösa barn slits från sina mödrars bröst, och den fattige måste ge sitt spädbarn som pant för sin skuld.</v>
<v n="10">Det är därför de alla går omkring nakna och tvingas bära andras mat medan de själva svälter.</v>
<v n="11">De tvingas pressa olivolja utan att få smaka den och att trampa vinpressen medan de lider av törst.</v>
<v n="12">De döendes rop hörs från staden. De sårade ropar på hjälp, och ändå anklagar inte Gud någon för att ha handlat fel.</v>
<v n="13">Det finns sådana som alldeles har förlorat känslan för rätt och fel och döljer sig i mörkret.</v>
<v n="14" t="15">När skymningen kommer, stiger mördaren upp för att döda försvarslösa fattiga och nödlidande. Natten är tjuvens och äktenskapsbrytarens tid. I skydd av mörkret och bakom sin förklädnad tror de att ingen ska kunna känna igen dem.</v>
<v n="16">De bryter sig in i husen om nätterna och sover på dagarna därför att de inte vill veta av ljuset.</v>
<v n="17">Den mörka natten är deras morgon, och de blir till ett med mörkrets fasor.</v>
<v n="18">Men hur snabbt försvinner de inte från jordens yta! Deras mark är drabbad av förbannelse. De efterlämnar inga tillhörigheter åt sina barn.</v>
<v n="19">Graven suger upp syndaren som värme och torka suger upp snö och smältvatten.</v>
<v n="20">Till och med syndarens egen mor ska glömma honom. Maskarna ska äta honom, och ingen ska längre minnas honom. De onda faller som träd i storm,</v>
<v n="21">för de har utnyttjat de barnlösa, som saknar det försvar som egna söner innebär, och de har vägrat att hjälpa behövande änkor.</v>
<v n="22" t="23">Ändå ser det ibland ut som om Gud bevarar de rika genom sin makt och låter dem leva, fast andra i samma situation säkert skulle ha gått under. Gud ger dem en falsk känsla av trygghet och styrka, men han ser vad de gör.</v>
<v n="24">För en tid är de mäktiga, men snart är de borta som alla andra, nermejade som säd och uppsamlade som sädesax.</v>
<v n="25">Är det någon som kan påstå något annat? Vem kan säga att jag ljuger, och vem törs hävda att jag har fel?"</v>
</c>
<c n="25">
<v n="1">Bildad från Sua svarade:</v>
<v n="2">"Gud är stor och mäktig. Han skapar frid i himlen.</v>
<v n="3">Vem kan räkna hans skaror? Han låter sitt ljus lysa på jorden.</v>
<v n="4">Hur kan en vanlig människa stå inför Gud och påstå sig vara rättfärdig? Hur kan någon i hela världen skryta med att vara ren?</v>
<v n="5">Gud är så ren att inte ens månen och stjärnorna i sin glans är rena för honom.</v>
<v n="6">Hur kan då en människa, som inte är mer än en mask i hans ögon, påstå att hon är ren?"</v>
</c>
<c n="26">
<v n="1">Då svarade Job:</v>
<v n="2">"Vilka underbara stöttepelare ni är alla tre! Tänk vad ni har uppmuntrat mig i min nöd!</v>
<v n="3">Vilka sanningar ni har uttalat, och vilket förstånd ni har bevisat!</v>
<v n="4">Vem har hjälpt er att finna alla dessa ord, och i vems anda har ni uttalat dem?</v>
<v n="5" t="6">De döda står nakna och darrar inför Gud på den plats dit de kommit. Döden och dödsriket kan inte dölja något för Gud.</v>
<v n="7">Han spänner ut himlen över tomma intet och hänger upp jorden på ingenting.</v>
<v n="8">Han samlar regnet i tjocka moln, som inte brister.</v>
<v n="9">Han höljer månen i moln.</v>
<v n="10">Han sätter en gräns för havet och en gräns för dagen och natten.</v>
<v n="11">Himlens pelare darrar vid hans tillrättavisning,</v>
<v n="12">och för hans makt upprörs havets vågor. Hans vishet krossar den mäktigaste.</v>
<v n="13">Av hans andedräkt formas skyarna, och hans hand genomborrar den starkaste.</v>
<v n="14">Detta är bara något av vad han gör, en stilla viskning om hans makt. Vem kan förstå hans verkliga styrka och kraft?"</v>
</c>
<c n="27">
<v n="1">Job fortsatte sitt försvarstal:</v>
<v n="2">"Jag svär vid den levande Guden, som har berövat mig min rätt, och inför den Allsmäktige Guden, som har bedrövat min själ,</v>
<v n="3">att så länge jag lever och medan min ande från Gud ännu är i mig,</v>
<v n="4">ska inte mina läppar tala något ont och min tunga inte ljuga.</v>
<v n="5">Jag kommer aldrig att hålla med om att ni har rätt. Ända till min död ska jag hävda min oskuld.</v>
<v n="6">Jag påstår fortfarande att jag är rättfärdig. Mitt samvete är rent, och det kommer aldrig att anklaga mig.</v>
<v n="7">Den som säger något annat är min fiende och en ond människa.</v>
<v n="8">Men vilket hopp har den gudlöse, när Gud berövar honom livet?</v>
<v n="9">Kommer han att lyssna till hans klagan när problemen hopar sig?</v>
<v n="10">Hans intresse för den Allsmäktige är ju bara tillfälligt.</v>
<v n="11">Jag ska undervisa er om Guds kraft och inte tiga om något,</v>
<v n="12">men egentligen behöver jag det inte, för ni har själva kunnat se vem han är. Ändå kommer ni till mig med era meningslösa påståenden.</v>
<v n="13">Detta är det öde som väntar den ogudaktige från den Allsmäktiges hand:</v>
<v n="14">Hur många barn han än får kommer de alla att dö genom svärd eller svält.</v>
<v n="15">De som överlever sin far kommer att dö av sjukdomar och plågor utan att ens deras hustrur sörjer dem.</v>
<v n="16">Om han än öser upp silver som vore det grus eller har kläder i överflöd,</v>
<v n="17">kommer allt detta att tillfalla den rättfärdige, och den oskyldige kommer att få hand om hans silver.</v>
<v n="18">Hans hus är skört som spindelväv och otätt som en lövhydda!</v>
<v n="19">Han går till sängs rik men vaknar upp och finner att allt är borta.</v>
<v n="20">Skräcken övermannar honom som en stormvind, och för honom bort i natten.</v>
<v n="21">Tomheten tar över, och han finns inte mer.</v>
<v n="22">Den kastar sig mot honom utan förbarmande, och han måste fly för dess kraft.</v>
<v n="23">Man hånar honom med rop och visslingar.</v>
</c>
<c n="28">
<v n="1">Människan vet hur man bryter silver och renar guld,</v>
<v n="2">hur man gräver fram järn ur jorden och smälter koppar ur malm.</v>
<v n="3" t="4">Hon vet hur man tänder ljus, så att gruvschakt kan sprängas och malm brytas i jordens djup. Där nere i djupet, långt från hemmets trygghet, gräver hon sig fram och svingar sig över avgrunden i rep.</v>
<v n="5">Den jord som ger växt och föda är i sitt inre som omvälvd av eld.</v>
<v n="6">Safirer gömmer sig i berget och guldklimpar i gruset,</v>
<v n="7">skatter som ingen fågel kan se och inget falköga upptäcka.</v>
<v n="8">Inget rovdjur har någonsin trampat på dessa rikedomar och inget lejon varit i deras närhet.</v>
<v n="9">Men människan kan spräcka den hårda klippan och borra sig ner i djupen.</v>
<v n="10">Hon spränger tunnlar in i bergen och avslöjar dyrbara skatter.</v>
<v n="11">Hon dämmer upp vattenströmmar och vaskar fram guld.</v>
<v n="12">Men trots att människan kan frilägga dessa skatter, vet hon inte var visheten gömmer sig.</v>
<v n="13">Hon inser inte dess oskattbara värde och förstår inte att den inte kan sökas bland människor.</v>
<v n="14">'Här finns den inte', säger haven, och sjöarna svarar: 'Inte heller här finns den'.</v>
<v n="15">Visheten kan inte köpas för silver eller guld,</v>
<v n="16">inte för guld från Ofir eller för dyrbar onyx eller safir.</v>
<v n="17">Den är värdefullare än juveler infattade i guld.</v>
<v n="18">Korall och kristall kan inte nämnas som jämförelse. Den är mer värd än rubiner.</v>
<v n="19">Topas från Etiopien kan inte betala den och inte heller det allra renaste guld.</v>
<v n="20">Var kan vi då få tag i visheten? Var finns förmågan att förstå?</v>
<v n="21">Den är gömd för allt levande, inte ens den mest skarpögda fågel i skyn kan upptäcka den.</v>
<v n="22">Döden och dödsriket har hört ryktas om den.</v>
<v n="23" t="24">Bara Gud vet var den finns, och bara han kan visa vägen. Han kan se hela jorden och allt under himlen.</v>
<v n="25">Han får vinden att blåsa, och han sätter gränser för havet.</v>
<v n="26">Han ger regnet dess lagar och visar blixten dess väg.</v>
<v n="27">Han vet var visheten finns. Han har granskat den och noga utforskat den.</v>
<v n="28">Och han säger till människan: 'Lyssna! Att frukta Herren är sann vishet, och att fly det onda är sant förstånd.'"</v>
</c>
<c n="29">
<v n="1">Job fortsatte sitt försvar:</v>
<v n="2">"Jag längtar tillbaka till den tid när Gud tog hand om mig,</v>
<v n="3">när han visade mig vägen så att jag kunde vandra trygg genom mörkret.</v>
<v n="4">Ja, jag tänker på mina unga år, när jag i familjen upplevde Guds vänskap,</v>
<v n="5">när den Allsmäktige fortfarande alltid var med mig, när mina barn fanns runt omkring mig</v>
<v n="6">och när mina planer hade framgång och allt lyckades väl!</v>
<v n="7">På den tiden när jag gick ut till stadsporten för att ta min plats,</v>
<v n="8">såg de yngre mig och gick åt sidan, och till och med de äldre reste sig av respekt för mig.</v>
<v n="9">Furstar stod tysta inför mig utan att säga ett ord.</v>
<v n="10">De högsta tjänstemännen i staden hade inget att säga.</v>
<v n="11">Alla stämde in i vad jag sa. Alla som såg mig talade väl om mig,</v>
<v n="12">därför att jag hjälpte de fattiga i deras nöd och de faderlösa, som inte hade någon att vända sig till.</v>
<v n="13">Jag hjälpte alla som hade det svårt, och de välsignade mig. Jag gjorde livet lite lättare för utsatta änkor.</v>
<v n="14">Allt jag gjorde var rätt och riktigt, för rättfärdigheten var min dräkt!</v>
<v n="15">Jag var den blindes ögon och den lames fötter.</v>
<v n="16">Jag var som en far för de fattiga och såg till att också främlingar behandlades rättvist.</v>
<v n="17">Jag krossade käkarna på ogudaktiga förtryckare och fick dem att släppa sina offer.</v>
<v n="18">Jag trodde att jag skulle få dö stilla och lugnt i mitt eget hus efter ett långt och rikt liv.</v>
<v n="19">'Allt jag gör kommer att ha framgång', tänkte jag. 'Daggen kommer att vattna mina åkrar om natten.</v>
<v n="20">Jag kommer alltid att få ha det så här bra och allt kommer att utvecklas väl.'</v>
<v n="21">Alla lyssnade till mig på den tiden, uppskattade mina råd och väntade på mina synpunkter.</v>
<v n="22">När jag hade sagt mitt hade ingen något att tillägga, för man var alltid nöjd med mina råd.</v>
<v n="23">Man längtade efter att höra min åsikt, som man längtar efter regn under torrtiden, och drack törstigt in varje ord.</v>
<v n="24">När de var nedstämda log jag mot dem, och det gav dem nytt mod.</v>
<v n="25">Jag talade om för dem vad de skulle göra och visade dem till rätta. Jag var som en kung bland sina trupper och som en tröstare för dem som sörjde.</v>
</c>
<c n="30">
<v n="1">Men i dag hånas jag av unga män, vars fäder jag inte skulle ha satt högre än mina fårhundar.</v>
<v n="2">Vad har jag för nytta av deras styrka när de saknar livskraft?</v>
<v n="3">De är märkta av hunger och har drivits ut i öknar och vildmarker.</v>
<v n="4">Där ute lever de av gräs och rötter,</v>
<v n="5">utstötta från samhällets gemenskap som tjuvar.</v>
<v n="6">Nu bor de i klyftor och grottor i bergen.</v>
<v n="7">De strövar som djur bland buskarna och tränger sig samman i snåren för att få skydd.</v>
<v n="8">De har drivits ut ur landet, namnlösa och utan någonstans att bo.</v>
<v n="9">Deras söner är det som nu hånar mig och gör mig till åtlöje!</v>
<v n="10">De föraktar mig och vill inte komma i närheten av mig, och de drar sig inte för att spotta mig i ansiktet.</v>
<v n="11">Nu när Gud har gjort mig försvarslös, som en pilbåge utan bågsträng, passar de på att förödmjuka mig.</v>
<v n="12">De attackerar mig och lägger fällor för mig.</v>
<v n="13">De hindrar mig på vägen och lyckas utan hjälp från andra.</v>
<v n="14">De kommer över mig från alla håll. De rusar på mig när jag är värnlös, och hela min tillvaro ligger i ruiner.</v>
<v n="15">Numera lever jag i skräck, utan värdighet och trygghet.</v>
<v n="16">Livet rinner sakta ur mig, och varje dag är ett lidande.</v>
<v n="17">Mina nätter är fyllda av smärta och gnagande oro.</v>
<v n="18">Hela natten igenom kastar jag mig av och an.</v>
<v n="19">Gud har mig i sitt grepp, och han tvingar mig ner i smutsen och lämnar mig där.</v>
<v n="20">Jag ropar till dig, Gud, men du svarar mig inte. Jag står framför dig, men du vill inte ens se åt mitt håll.</v>
<v n="21">Du har blivit grym mot mig och förföljer mig med stor makt och styrka.</v>
<v n="22">Du kastar in mig i virvelvinden och låter stormen slita i mig.</v>
<v n="23">Jag vet att din avsikt är att ta livet av mig.</v>
<v n="24">Ändå väntade jag mig att någon skulle fånga upp mig i fallet. Jag hoppades på räddning och att någon skulle fatta min utsträckta hand.</v>
<v n="25">Jag grät över dem som hade problem! Jag var bekymrad för dem som behövde hjälp!</v>
<v n="26">Därför förväntade jag mig omtanke, men jag har bara mött elakhet. Jag har väntat på ljus, men mörker härskar.</v>
<v n="27">Oron mal i mitt inre, och varje dag är en plåga.</v>
<v n="28" t="29">Jag är mörk i skinnet, men inte av solens strålar. Jag reser mig upp och ropar på hjälp. Men jag kunde lika gärna låta bli, för man lägger inte mer märke till mina rop än till schakalers och ugglors.</v>
<v n="30">Min hy är utan glans och flagnar av, min kropp hettar av feber.</v>
<v n="31">Jag är nedstämd och ur mig kommer bara klagan.</v>
</c>
<c n="31">
<v n="1">Jag beslutade mig en gång för att aldrig se med begär på en kvinna.</v>
<v n="2" t="3">Jag vet mycket väl att den Allsmäktige Guden i det höga sänder olycka över dem som gör det.</v>
<v n="4">Han ser allt jag gör och varje steg jag tar.</v>
<v n="5">Om jag har ljugit och varit falsk,</v>
<v n="6">låt då Gud få döma mig. Han vet att jag är oskyldig.</v>
<v n="7" t="8">Om jag har gått bort från Guds vägar, om det mina ögon sett har varit mitt hjärtas begär eller om jag gjort mig skyldig till någon annan synd, låt då någon annan skörda säden jag har sått, och låt allt jag har planterat ryckas upp med rötterna.</v>
<v n="9">Om jag har längtat efter en annan mans hustru,</v>
<v n="10">låt då min hustru få betjäna en annan man i hans hem, och låt andra män ligga med henne.</v>
<v n="11">Begär är en skamlig synd, ett brott som måste straffas.</v>
<v n="12">Det är en förtärande eld, som ödelägger jorden och rycker upp med rötterna allt jag har planterat.</v>
<v n="13">Hur skulle jag kunna träda fram inför Gud</v>
<v n="14">om jag har varit orättvis mot mina tjänare? Vad skulle jag då svara honom?</v>
<v n="15">Gud har ju skapat oss alla lika, både herre och tjänare.</v>
<v n="16">Om jag hade skadat de fattiga, gett änkor anledning att sörja</v>
<v n="17">eller vägrat de föräldralösa mat skulle man ha sak mot mig,</v>
<v n="18">men vi har alltid tagit hand om alla dessa och behandlat dem som våra egna.</v>
<v n="19" t="20">Om jag hade sett någon frysa och inte gett honom något att värma sig med,</v>
<v n="21">om jag hade utnyttjat en föräldralös och trott att jag skulle kunna klara mig undan,</v>
<v n="22">ja, om jag har gjort något av allt detta, skulle jag hellre låta min arm brytas ur led och min axel vridas ur sitt fäste,</v>
<v n="23">än att drabbas av Guds dom. Den bävar jag för mer än för något annat. Vad finns det för hopp för mig, om Gud i sin makt är emot mig?</v>
<v n="24">Om jag hade litat på pengar</v>
<v n="25">och min lycka varit grundad på rikedom,</v>
<v n="26">eller om jag hade betraktat solen i sin glans eller månen där den vandrar sin bana,</v>
<v n="27">och mitt hjärta i hemlighet hade lockats av detta, så att jag tillbett dem,</v>
<v n="28">måste också detta dömas som synd. Då hade jag förnekat himlens Gud.</v>
<v n="29">Om jag hade glatt mig åt min fiendes olycka,</v>
<v n="30">men jag har ju aldrig förbannat någon eller bett om hämnd!</v>
<v n="31">Om mina tjänare någonsin behövt svälta,</v>
<v n="32">men jag har ju aldrig ens avvisat en främling från mitt hus!</v>
<v n="33">Om jag som Adam försökt dölja min synd</v>
<v n="34">av fruktan för människor och deras förakt, och vägrat att kännas vid den och inte vågat hjälpa andra! Om något av detta var sant skulle jag förstå!</v>
<v n="35">Tänk om det åtminstone fanns någon som ville lyssna och försöka förstå hur jag ser på saken!Detta framhåller jag till mitt försvar. Låt nu den Allsmäktige visa om jag har fel. Låt honom då bekräfta det som mina fiender har anklagat mig för.</v>
<v n="36">Jag skulle foga mig i detta och leva efter det.</v>
<v n="37">Jag skulle då kunna göra räkenskap inför honom för varje handling.</v>
<v n="38" t="39">Om marken jag äger anklagar mig för att jag tagit dess frukt utan att ge något tillbaka eller drivit dem som brukat den för hårt,</v>
<v n="40">låt då tistlar växa upp i stället för vete och ogräs i stället för korn."Nu hade Job inget mer att säga till sitt försvar.</v>
</c>
<c n="32">
<v n="1">De tre männen vägrade att vidare svara Job, därför att han fortsatte att hävda att han var oskyldig.</v>
<v n="2">Elihu, Barakels son från Bus, av Rams släkt, blev också arg på Job därför att han menade sig ha rätt mot Gud.</v>
<v n="3">Men han blev också arg på Jobs tre vänner, som han ansåg hade dömt Job utan vettiga skäl.</v>
<v n="4">Elihu hade väntat på sin tur att tala, eftersom han var yngre än de andra.</v>
<v n="5">Men när han såg att de inte hade något mer att komma med, reagerade han</v>
<v n="6">och började tala:Jag är ung och ni är äldre än jag. Därför tvekade jag och vågade inte säga er vad jag tänkte,</v>
<v n="7">för man säger ju att visheten kommer med åren.</v>
<v n="8" t="9">Men det är inte bara ålder och erfarenhet som gör människor visa. Även anden i människan, den Allsmäktiges Ande, gör henne förståndig.</v>
<v n="10">Lyssna därför till mig en stund och låt mig få framföra min åsikt.</v>
<v n="11" t="12">Jag har väntat ända till nu och lyssnat mycket noga, men ni har inte på någon enda punkt lyckats övertyga Job om att han är en syndare eller kunnat bevisa att han är det.</v>
<v n="13">Det räcker inte att påstå att 'endast Gud kan överbevisa syndaren om hans synd'.</v>
<v n="14">Om det hade varit med mig Job diskuterat, hade jag inte svarat som ni!</v>
<v n="15">Nu sitter ni där och har inget mer att komma med.</v>
<v n="16">Ska då jag behöva fortsätta att vara tyst?</v>
<v n="17">Nej, jag ska ge mitt svar jag också.</v>
<v n="18">Jag har mycket att säga, och anden inom mig driver mig.</v>
<v n="19">Jag är som en vinsäck på bristningsgränsen. Mina ord får mig nästan att sprängas.</v>
<v n="20">Jag måste få tala, så låt mig därför ge mina svar.</v>
<v n="21" t="22">Tro inte att jag kommer att vara rädd att såra någon! Inte heller kommer jag att försöka smickra någon. Jag ska vara uppriktig, för i annat fall kan Gud döda mig.</v>
</c>
<c n="33">
<v n="1">Job, var snäll och lyssna till vad jag har att säga.</v>
<v n="2">Låt mig få fortsätta nu när jag har gjort mina avsikter klara.</v>
<v n="3">Jag ska säga sanningen med allvar och i uppriktighet.</v>
<v n="4">Guds Ande har skapat mig och den Allsmäktiges Ande har gett mig liv.</v>
<v n="5">Tveka inte att ge mig svar på tal, om du kan.</v>
<v n="6" t="7">Du behöver inte vara rädd för mig. Jag är också formad av lera i Guds hand, precis som du.</v>
<v n="8">Du har sagt så att jag har hört det, ja, du har faktiskt sagt det gång på gång:</v>
<v n="9">'Jag är ren, jag är oskyldig, jag har inte syndat.'</v>
<v n="10">Du säger att Gud granskar dig för att hitta fel hos dig, så att han kan räkna dig som sin fiende,</v>
<v n="11">och att han sätter dina fötter i stocken och bevakar din minsta rörelse.</v>
<v n="12">Här är mitt svar: Just på denna punkt har du syndat! Gud är nämligen större än människor.</v>
<v n="13">Varför ska du strida mot honom, därför att han inte avlägger räkenskap inför dig om vad han gör?</v>
<v n="14">För Gud talar gång på gång,</v>
<v n="15">i drömmar och i syner om natten när vi är i djup sömn.</v>
<v n="16">Han öppnar våra öron vid sådana tillfällen och ger oss vishet och kunskap,</v>
<v n="17" t="18">för att få oss att tänka om och hindra att vi blir högmodiga. Han varnar oss för syndens ondska för att vi inte ska gå i fällan.</v>
<v n="19">Vi drabbas också av sjukdom och plåga,</v>
<v n="20">och vi tappar matlusten så att vi inte ens vill ha den läckraste mat.</v>
<v n="21">Vi magrar så att alla ben i kroppen syns</v>
<v n="22">och dras allt närmare graven.</v>
<v n="23" t="24">Men om en budbärare från himlen, en medlare, kommer och ber om nåd för en människa som för en vän, och får henne att inse vad som är rätt, då förbarmar sig Gud över henne och säger: 'Låt henne bli fri. Låt henne inte dö, för jag har fått lösen för henne!'</v>
<v n="25">Då kommer hennes kropp att bli frisk som ett barns, fast i hullet och ungdomlig.</v>
<v n="26">Och när hon ber till Gud kommer han att höra och svara och ta emot henne med glädje och låta henne vända tillbaka till sina uppgifter.</v>
<v n="27">Och hon kommer att förklara för sina vänner: 'Jag syndade, men Gud var barmhärtig mot mig och lät mig gå.</v>
<v n="28">Jag behövde inte dö. Nu vill jag fortsätta att leva i ljuset.</v>
<v n="29">Ja, så gör Gud ofta med människan.</v>
<v n="30">Han räddar hennes själ från undergång, så att hon får vara i ljuset bland de levande.</v>
<v n="31">Lägg märke till detta, Job! Hör på mig och låt mig få fortsätta!</v>
<v n="32">Men om du har något att säga på den här punkten, så gör det nu. Jag ska lyssna till dig, för jag är angelägen om att få ge dig rätt.</v>
<v n="33">Men om du inte har något att säga, så fortsätt att lyssna. Jag ska lära dig hur man blir vis."</v>
</c>
<c n="34">
<v n="1">Elihu fortsatte:</v>
<v n="2">"Hör på mig, ni som är så visa!</v>
<v n="3">Vi kan välja att höra det vi vill, liksom vi kan bestämma vad vi vill äta.</v>
<v n="4">Låt oss därför välja att göra det som är rätt. Men då måste vi veta vad som verkligen är rätt.</v>
<v n="5">Job säger: 'Jag är oskyldig, men Gud vägrar mig rättvisa.</v>
<v n="6">Jag har kallats lögnare, fast jag talar sant. Jag har blivit fruktansvärt straffad fast jag inte har syndat.'</v>
<v n="7" t="8">Vem skulle kunna vara så inbilsk som Job? Man måste ha varit mycket tillsammans med onda människor,</v>
<v n="9">för att kunna säga: 'Varför kasta bort tid med att försöka behaga Gud?'</v>
<v n="10">Hör på mig nu, ni som tror att ni vet allt! Alla vet ju att Gud inte är ond,</v>
<v n="11">men han straffar syndare och ger dem vad de förtjänar.</v>
<v n="12">Det är otänkbart att Gud skulle göra något som är ont eller orätt.</v>
<v n="13">Det är han ensam som har makt över jorden och skipar rättvisa i världen.</v>
<v n="14">Om Gud skulle dra tillbaka sin Ande,</v>
<v n="15">skulle allt liv försvinna och människan bli till lera igen.</v>
<v n="16">Lyssna nu och försök att förstå!</v>
<v n="17">Skulle Gud kunna regera om han avskydde rättvisan? Tänker du döma den allsmäktige Domaren?</v>
<v n="18">Tänker du döma den Gud som säger till kungar och världshärskare: 'Ni är ogudaktiga och orättvisa?'</v>
<v n="19">Inte frågar väl han efter hur stor och framstående en människa är, eller fäster större avseende vid rika än vid fattiga. Han har skapat dem allesammans.</v>
<v n="20">De dör på ett ögonblick, och mitt i natten kan vem som helst få sluta sitt liv utan att någon mänsklig hand drabbat dem.</v>
<v n="21">Gud vakar över allt vad människorna gör, och han ser dem alla.</v>
<v n="22">Inget mörker är så tjockt att det kan dölja den ogudaktige för hans ögon.</v>
<v n="23">Därför behöver han inte granska en människa för att ställa henne till svars. Han vet redan allt om henne.</v>
<v n="24">Gud behöver ingen domstol för att krossa de mäktiga och sätta andra i deras ställe.</v>
<v n="25">Han ser allt de gör, och över en enda natt kan han utplåna dem.</v>
<v n="26">Han bestraffar dem för deras ogudaktighet så att alla kan se det.</v>
<v n="27">De har vägrat att följa honom och bryr sig inte om hans vägar.</v>
<v n="28">De har fått de fattigas och förtrycktas rop att nå upp till Gud, och han hör dem.</v>
<v n="29" t="30">Men vem vill döma honom om han inte svarar? Vem kan tvinga honom att visa sig? Han har ändå makt att hindra den ogudaktige från att regera och på så sätt rädda ett land från undergång och skona dess folk.</v>
<v n="31">Varför säger man då inte till sin Gud: 'Jag har syndat och ska inte göra det mer.</v>
<v n="32">Jag vet inte vad jag har gjort för ont, men tala om det för mig, så ska jag inte göra så mer'?</v>
<v n="33">Måste då Gud forma sin rättvisa efter din vilja, trots att du vägrar att böja dig? Du får avgöra, inte jag! Säg mig vad du anser!</v>
<v n="34" t="35">Den som har förstånd måste hålla med mig om att du, Job, talar dåraktigt.</v>
<v n="36">Jag hoppas din dumhet blir prövad.</v>
<v n="37">Till dina andra synder har du nu också lagt uppror och hädelse."</v>
</c>
<c n="35">
<v n="1">Elihu fortsatte:</v>
<v n="2" t="3">"Menar du att det är rätt av dig att först påstå att Gud kommer att frikänna dig, för att i nästa ögonblick fråga honom till vad gagn det är att avhålla sig från synd?</v>
<v n="4">Jag ska svara dig och alla dina vänner.</v>
<v n="5">Se upp mot himlen, högt över dig!</v>
<v n="6">Skakar det himlen och får det Gud att lämna sin tron om du syndar? På vad sätt påverkar det honom, om du syndar gång på gång?</v>
<v n="7">Eller är det till hans fördel att du är gudfruktig?</v>
<v n="8">Dina synder kan bara skada en annan människa, liksom dina goda gärningar kan bli henne till hjälp.</v>
<v n="9" t="10">De förtryckta kan kanske klaga under de rikas välde och för att de behandlas illa, men ingen av dem ropar till Gud och frågar: 'Var finns du, Gud, min Skapare, som låter lovsånger ljuda mitt i natten</v>
<v n="11">och gör oss klokare än markens djur och himlens fåglar?'</v>
<v n="12">Men när någon kommer och ropar ut denna fråga till honom, svarar han aldrig med att ögonblickligen straffa tyrannerna.</v>
<v n="13">Nej, han hör inte deras rop.</v>
<v n="14" t="15">Varför skulle han då lyssna till dig, som påstår att du inte kan se honom, att han aldrig ger dig rätt och att han inte bryr sig om att straffa de ogudaktiga.</v>
<v n="16">Men du angriper honom med tomma ord. Job, du har talat som en dåre!"</v>
</c>
<c n="36">
<v n="1">Elihu fortsatte:</v>
<v n="2">"Låt mig få fortsätta, så ska jag visa att det är sant som jag säger. Jag har inte avslutat mitt försvarstal för Gud!</v>
<v n="3">Du ska få många exempel på min Skapares rättfärdighet.</v>
<v n="4">Jag ljuger inte, jag vet vad jag talar om.</v>
<v n="5">Gud är allsmäktig, och ändå överger han ingen! Han är fullkomlig när det gäller att förstå.</v>
<v n="6">Han belönar inte de ogudaktiga utan ger de drabbade rätt.</v>
<v n="7">Han överger inte de gudfruktiga utan hedrar dem med upphöjelse.</v>
<v n="8">Om svårigheter kommer över dem och bedrövelse griper dem,</v>
<v n="9">så använder han det för att visa vad de gjort fel och att de har handlat oförsvarligt.</v>
<v n="10">Han får dem att lyssna till tillrättavisning, så att de kan vända om från sin synd.</v>
<v n="11">Om de då lyssnar och lyder honom, blir de välsignade med framgång hela sitt liv.</v>
<v n="12">Om de inte lyssnar till honom, kommer de att förgås och dö av brist på sunt förnuft.</v>
<v n="13">Men de ogudaktiga drabbas av hans vrede. De vänder inte om till honom ens när han straffar dem.</v>
<v n="14">De dör unga efter ett liv i lättsinne och fördärv.</v>
<v n="15">Men de som lider blir befriade från sina lidanden, och då lyssnar de till honom!</v>
<v n="16">Han ville verkligen locka dig undan faran till en ljuvlig plats och välsigna dig där.</v>
<v n="17">Men du är alltför upptagen med rätt och rättvisa och kommer med ogrundade anklagelser mot andra.</v>
<v n="18">Se till så att ingen frestar dig med rikedom. Låt dig inte lockas avsides av orättfärdiga förmåner.</v>
<v n="19">Skulle rikedom eller egen ansträngning kunna lyfta dig över alla motgångar? Kommer det att göra slut på ditt straff?</v>
<v n="20">Längta inte efter nattens möjligheter till oupptäckt synd.</v>
<v n="21">Vänd om från det onda, för det var för att du skulle slippa hamna i ett liv i ondska som du råkade ut för detta lidande.</v>
<v n="22">Gud är den som har all makt. Vem kan undervisa som han?</v>
<v n="23">Vem kan leda honom eller tillrättavisa honom?</v>
<v n="24">Ära honom då för hans mäktiga gärningar, för vilka han är så känd.</v>
<v n="25">Alla har sett dem, om än på avstånd.</v>
<v n="26">Gud är så stor att vi inte kan känna honom fullständigt. Ingen kan lära sig förstå evigheten.</v>
<v n="27">Han drar upp vattenångorna och låter dem falla ner som regn,</v>
<v n="28">från moln som ger jorden rikligt med vatten.</v>
<v n="29">Kan någon egentligen fatta hur molnen sprids över himlen och vilken väg åskan tar?</v>
<v n="30">Se, hur han låter blixten gå fram och lysa upp havsdjupen.</v>
<v n="31">Genom sin makt över naturen kan han styra nationer och ge människorna mat i överflöd.</v>
<v n="32">Han fyller sina händer med glödande pilar. Han slungar dem mot deras bestämda mål.</v>
<v n="33">Hans närvaro i åskans dunder banar väg för stormen, och till och med djuren känner av hans närhet.</v>
</c>
<c n="37">
<v n="1">Jag är förskräckt!</v>
<v n="2">Hör, hör ljudet av hans röst!</v>
<v n="3">Den rullar fram över himlen, och hans blixtar lyser upp skyn i varje riktning.</v>
<v n="4">Sedan kommer mullret, hans majestäts väldiga stämma.</v>
<v n="5">Hans röst är oerhörd i åskan. Vi kan inte förstå hur stor hans kraft är.</v>
<v n="6">Han bestämmer hur snö och regn ska falla på jorden.</v>
<v n="7">Då upphör människans arbete så att alla ska kunna se hans styrka, och</v>
<v n="8">djuren gömmer sig bland klipporna eller i sina hålor.</v>
<v n="9">Stormen kommer ut från sin boplats och kylan sprids med vindarna.</v>
<v n="10">När Gud blåser på floderna, fryser till och med de stridaste strömmar.</v>
<v n="11">Han fyller molnen med fuktighet och blandar upp dem med sina blixtar.</v>
<v n="12">Styrda av hans hand utför de hans befallningar på jorden.</v>
<v n="13">Han sänder stormarna som straff eller för att i sin kärlek ge nytt mod åt människorna.</v>
<v n="14">Lyssna nu, Job, och tänk på alla Guds underbara verk!</v>
<v n="15">Vet du hur Gud kan härska över naturen och få blixtarna att skjuta ut ur molnen?</v>
<v n="16" t="17">Fattar du hur han kan hålla molnen i balans? Förstår du varför du blir varm när sunnanvinden blåser och allt är stilla?</v>
<v n="18">Kan du breda ut molnens fantastiska spegel, på samma sätt som han gör?</v>
<v n="19" t="20">Du, som tycker att du vet så mycket, lär oss andra i vårt mörker hur vi ska kunna närma oss Gud! Med din vishet skulle vi kanske våga? Men vill någon bli uppslukad levande?</v>
<v n="21">Vi kan ju inte titta på solen eftersom den är så stark, när vinden har drivit bort molnen.</v>
<v n="22">Inte heller kan vi se Guds majestät, som kommer mot oss från himlen i bländande glans.</v>
<v n="23">Vi kan aldrig fatta den Allsmäktiges styrka, och ändå är han så rättfärdig och barmhärtig att han inte förgör oss.</v>
<v n="24">Inte undra på att människor överallt fruktar för honom! Han påverkas ju inte av den visaste av människor."</v>
</c>
<c n="38">
<v n="1">Då svarade Herren Job från virvelvinden:</v>
<v n="2">"Varför använder du din okunnighet till att förneka min omtanke?</v>
<v n="3">Gör dig nu beredd och var som en man, för jag tänker ställa frågor som du måste svara på.</v>
<v n="4">Var var du, när jag lade grunden till jorden? Tala om det för mig, du som vet så mycket.</v>
<v n="5">Vet du hur dess storlek bestämdes och vem som mätte upp dess mått?</v>
<v n="6" t="7">Vad är det som håller fast dess grund, och vem lade dit hörnstenen, medan morgonstjärnorna sjöng tillsammans och änglarna jublade av glädje?</v>
<v n="8" t="9">Vem kontrollerade havens vatten, när det forsade fram ur djupen? Vem klädde dem med moln och tjockt mörker</v>
<v n="10">och bestämde deras yttersta gräns</v>
<v n="11">och sa: 'Så långt men inte längre får ni komma, och här ska era stolta vågor stanna!'?</v>
<v n="12">Har du någonsin befallt morgonen att komma eller ljuset att bryta fram i öster?</v>
<v n="13">Har du någon gång sagt till dagsljuset att sprida sig till jordens ändar för att göra slut på nattens ondska?</v>
<v n="14">Jorden tar form likt en lerklump som pressas samman av ett sigill, och den är smyckad som en vacker dräkt.</v>
<v n="15">De ogudaktiga blir störda i sina handlingar.</v>
<v n="16">Har du utforskat havets källor och oändliga djup?</v>
<v n="17" t="18">Har platsen för dödsrikets portar uppenbarats för dig? Vet du hur stor jorden egentligen är? Tala om det för mig, om du vet det!</v>
<v n="19">Var kommer ljuset ifrån, och hur kom det dit? Eller berätta för mig om mörkret! Varifrån kommer det?</v>
<v n="20">Kan du finna deras gränser eller vägen till deras vistelseort?</v>
<v n="21">Men naturligtvis vet du allt det där! För du föddes innan allt detta var skapat, och du har en sådan oerhörd erfarenhet bakom dig!</v>
<v n="22" t="23">Har du varit i snöns förrådshus eller sett var haglet blir till och hur det förvaras, det som jag har sparat för krigstider?</v>
<v n="24">Vet du vägen till den plats där blixten delar sig? Var finns östanvindens hem?</v>
<v n="25" t="27">Vem grävde en dal för regnfloderna? Vem gjorde upp vägen för blixten, så att den kunde få regnet att falla på ökenlandet, för att den torra och ofruktbara jorden skulle mättas med vatten, så att ljuvligt gräs skulle växa upp?</v>
<v n="28">Har regnet någon far? Varifrån kommer daggen?</v>
<v n="29">Vem är isens och frostens mor,</v>
<v n="30">som får vatten att bli is, lika hård som klippan?</v>
<v n="31">Kan du hålla stjärnorna på plats? Kan du binda Plejaderna eller lösa Orion?</v>
<v n="32">Kan du leda stjärnbilderna rätt i de olika årstiderna och visa Stora och Lilla Björn vägen?</v>
<v n="33">Känner du till universums lagar och vet du hur himlarna påverkar jorden?</v>
<v n="34">Kan du ropa till molnen och få dem att släppa ner regn?</v>
<v n="35">Kan du få blixtar att tändas och gå dit du vill?</v>
<v n="36">Vem ger insikt och förstånd?</v>
<v n="37" t="38">Vem kan räkna alla moln? Vem kan tömma himlens vattenbehållare över allt damm och all smuts?</v>
</c>
<c n="39">
<v n="1">Kan du jaga upp byten åt lejoninnan för att stilla lejonungarnas hunger,</v>
<v n="2">där de ligger i sina hålor eller väntar bland savannens snår?</v>
<v n="3">Vem är det som skaffar mat åt korpen, när hans ungar skriker till Gud om hjälp och drivna av hunger försöker kravla sig ur boet?</v>
<v n="4">Vet du hur stengeten gör när den föder sina ungar, och har du sett hjorten kalva?</v>
<v n="5" t="6">Vet du hur många månader de går havande, innan det är dags för dem att lägga sig ner och föda sina ungar och bli av med sin tunga börda?</v>
<v n="7">Deras ungar växer upp på de öppna fälten. Sedan lämnar de sina föräldrar och kommer aldrig mer tillbaka till dem.</v>
<v n="8">Vem är det som förvildar vildåsnan, vem knöt upp det rep som band henne?</v>
<v n="9">Jag har gett henne hedmarken och saltslätterna att bo på.</v>
<v n="10">Hon skrattar åt stadens buller och slipper pådrivarens rop.</v>
<v n="11">Bergskedjorna är hennes betesmark. Där söker hon efter allt som är grönt.</v>
<v n="12">Skulle vildoxen kunna bli din trogne tjänare? Skulle han stanna vid din krubba om natten?</v>
<v n="13">Skulle du kunna använda honom framför plogen? Skulle han dra harven åt dig?</v>
<v n="14">Vågar du lita på honom och hans styrka?</v>
<v n="15">Vill du låta honom avgöra var han ska arbeta? Kan du sända ut honom att hämta säden till tröskning på logen?</v>
<v n="16">Strutsen flaxar glatt med sina vingar, men hennes fjädrar kan inte jämföras med storkens.</v>
<v n="17">Hon lägger sina ägg i sanden att värmas av solen</v>
<v n="18">och tänker inte på att någon kan trampa på dem och krossa dem eller att djur kan äta upp dem.</v>
<v n="19">Hon struntar i sina ungar precis som om de inte var hennes egna och frågar inte efter om de så skulle dö,</v>
<v n="20">för Gud har skapat henne utan förstånd och förnuft.</v>
<v n="21">Men så snart hon reser sig upp för att springa, överträffar hon den snabbaste ryttare.</v>
<v n="22">Har du gett hästen hans styrka eller klätt hans hals med den yviga manen?</v>
<v n="23">Är det du som lärt honom löpa, att hoppa över hinder och att sätta sig i respekt med sitt frustande?</v>
<v n="24" t="26">Han skrapar med hoven i marken och gläds över sin styrka. I strid är han orädd och flyr inte. Pilkogret slår mot hans sida bredvid blixtrande spjut och lans.</v>
<v n="27">Rasande skrapar han med hovarna i marken och rusar in i striden när stridssignalen ljuder.</v>
<v n="28">Vid trumpetstöten frustar han till. Han känner på långt håll när det ligger strid i luften. Han gläder sig åt stridslarmet och befälhavarens rop.</v>
<v n="29">Känner du till hur det kommer sig att falken flyger högt där uppe och breder ut sina vingar mot söder?</v>
<v n="30" t="31">Är det på din befallning som örnen flyger där uppe och bygger sitt näste högt uppe bland klipporna? Där bor han, och klippan är hans fästning.</v>
</c>
<c n="40">
<v n="1">Då talade Herren igen till Job från virvelvinden:</v>
<v n="2">"Res dig och gör dig beredd att lyssna till mig. Låt mig fråga dig, och svara mig sedan.</v>
<v n="3">Tänker du ifrågasätta att jag är rättvis och fördöma mig för att själv få rätt?</v>
<v n="4">Är du lika stark som Gud? Kan du ropa lika högt som han?</v>
<v n="5">Då ska du ta på dig din kungamantel och klä dig i majestät och ära.</v>
<v n="6">Ge fritt lopp åt din vrede! Låt den fara ut mot var och en som är stolt och högmodig!</v>
<v n="7">Förödmjuka de högfärdiga med ett ögonkast och slå ner de ogudaktiga, där de står.</v>
<v n="8">Slå dem till marken och låt deras ansikten stelna i döden.</v>
<v n="9">Om du kan göra detta, då ska jag hålla med dig om att din egen styrka kan rädda dig.</v>
<v n="10">Titta på flodhästen! Jag skapade honom, precis som jag skapade dig. Han äter gräs som en oxe.</v>
<v n="11">Se på hans väldiga lår och hans bukmuskler.</v>
<v n="12">Hans svans vajar som en ceder. Senorna i hans lår är tätt sammanflätade.</v>
<v n="13">Hans benpipor är som rör av koppar och hans ben som stänger av järn.</v>
<v n="14">Han tillhör det förnämsta bland Guds skapade varelser, men vem utom Gud kan tämja honom!</v>
<v n="15">Bergen ger honom den bästa födan, och där betar också de andra vilda djuren.</v>
<v n="16">Han lägger sig under lotusträden, i skydd av vassen,</v>
<v n="17">bland pilarna bredvid floden.</v>
<v n="18">Han låter sig inte störas av de vilda vågorna ens när Jordan vräker sig fram mot honom.</v>
<v n="19">Ingen kan fånga honom när han ligger på lur, eller sätta en ring i hans nos och leda honom bort.</v>
<v n="20">Kan du fånga krokodilen med krok och lina eller slå en snara runt hans tunga?</v>
<v n="21">Kan du binda honom med rep och nosring eller genomborra hans käftar med en pik?</v>
<v n="22">Kommer han att be dig sluta eller försöka få dig att avstå från dina avsikter?</v>
<v n="23">Kommer han att gå med på att du gör honom till din slav för alltid?</v>
<v n="24">Kan du tämja honom till ett sällskapsdjur, som en fågel, eller ge honom till dina barn som leksak?</v>
</c>
<c n="41">
<v n="1">Ingen vågar reta honom eller ge sig på honom. Om ingen kan klara av honom, vem vågar då träda fram inför mig?</v>
<v n="2">Jag är inte skyldig någon något. Allting under himlen är mitt.</v>
<v n="3">Jag ska inte glömma att nämna den oerhörda styrka han besitter.</v>
<v n="4">Vem kan tränga igenom hans hud, och vem vågar komma inom räckhåll för hans käftar?</v>
<v n="5">Hans tänder är fruktansvärda.</v>
<v n="6">Fjällen som täcker hans rygg</v>
<v n="7" t="8">sluter så tätt intill varandra att ingen luft kan tränga in mellan dem och ingenting kan skilja dem åt.</v>
<v n="9">När han frustar är det som eld. Hans ögon glöder som kol.</v>
<v n="10">Eld kommer ut ur hans mun.</v>
<v n="11">Rök kommer ur hans näsborrar, som ånga från kokande vatten.</v>
<v n="12">Hans andedräkt kan antända kol, och lågor väller fram ur hans mun.</v>
<v n="13">Den väldiga styrkan i hans nacke skapar förskräckelse var han än drar fram.</v>
<v n="14">Hans hull är fast och utan fett.</v>
<v n="15">Hans bröst är hårt som sten, ja, som en kvarnsten.</v>
<v n="16">När han sträcker på sig, blir även de starkaste rädda och stela av fasa.</v>
<v n="17">Varken svärd, spjut, pil eller pansar kan hindra honom.</v>
<v n="18">Järn är som ett strå för honom, och koppar som murket trä.</v>
<v n="19">Inga pilar biter på honom. Slungstenar kittlar honom som grässtrån.</v>
<v n="20">Klubbor gör ingen nytta, och han skrattar åt lansar som riktas mot honom.</v>
<v n="21">Hans buk är täckt med fjäll, skarpa som krukskärvor, och han lämnar efter sig ett spår som av tröskjärn.</v>
<v n="22">Han får vattnet att koka och djupen att sjuda bara genom att röra på sig.</v>
<v n="23">Han lämnar ett gnistrande skum efter sig, som om vattenytan var täckt av frost!</v>
<v n="24">Hans like finns inte på hela jorden.</v>
<v n="25">Ingen finns som är stoltare, han är kung över allt han ser."</v>
</c>
<c n="42">
<v n="1">Då svarade Job Gud:</v>
<v n="2">"Jag vet att du kan göra precis vad du vill och att ingen kan hindra dig.</v>
<v n="3">Du frågar vem det är som så dåraktigt har förnekat din omtanke. Det är jag. Jag talade om saker som jag inte visste någonting om och inte förstod, sådant som var alltför underbart för mig.</v>
<v n="4">Du sa: 'Lyssna, så ska jag tala! Låt mig ställa en fråga till dig och se om du kan besvara den! '</v>
<v n="5">Men nu säger jag: 'Förut har jag bara hört talas om dig, men nu har jag sett dig,</v>
<v n="6">och jag avskyr mig själv och ångrar mig i stoft och aska.'"</v>
<v n="7">Sedan Herren avslutat sitt tal till Job, sa han till Elifas från Teman:Jag är arg på dig och dina två vänner. Ni har inte haft rätt i vad ni har sagt om mig, vilket däremot min tjänare Job har haft.</v>
<v n="8">Ta nu sju unga tjurar och sju baggar och gå till min tjänare Job och offra ett brännoffer för er själva. Min tjänare Job ska då be för er. Jag ska lyssna på hans bön och inte förgöra er, som jag borde, eftersom ni har syndat och inte talat sanning om min tjänare Job."</v>
<v n="9">Elifas från Teman, Bildad från Sua och Sofar från Naama gjorde som Herren hade befallt dem, och Herren lyssnade till de böner Job bad för dem.</v>
<v n="10">När Job bad för sina vänner, gav Herren honom upprättelse och skänkte honom rikedom och lycka. Ja, Herren gav honom dubbelt så mycket som han hade haft tidigare.</v>
<v n="11">Sedan kom alla hans bröder och systrar och forna vänner och firade med honom i hans hem. De tröstade honom efter alla sorger och bedrövelser som Herren hade låtit komma över honom, och var och en av dem gav honom ett stycke silver och en guldring.</v>
<v n="12">Herren välsignade Jobs sista år av livet mer än hans första, så att han kom att få 14.000 får, 6.000 kameler, 1.000 par oxar och 1.000 åsninnor.</v>
<v n="13" t="14">Gud gav honom också sju söner och tre döttrar. Den äldsta dottern kallade han Jemima, nästa fick heta Kesia och den yngsta gav han namnet Keren-Happuk.</v>
<v n="15">Ingen flicka i hela landet kunde i skönhet mäta sig med Jobs döttrar. Job gav dem till och med arvsrätt tillsammans med sönerna.</v>
<v n="16">Job levde 140 år efter detta och fick se både barnbarn och barnbarnsbarn.</v>
<v n="17">Hans liv blev långt och innehållsrikt.</v>
</c>
</b>
<b n="Psaltaren">
<c n="1">
<v n="1">Lyckliga är de som inte följer ogudaktiga människors råd eller är tillsammans med syndare som inte bryr sig om Gud.</v>
<v n="2">De är i stället glada över att kunna göra det Gud vill. Dag och natt tänker de på hans lag och funderar över hur de bättre ska kunna följa den.</v>
<v n="3">De är som träd som växer vid flodstranden. De bär god frukt och deras löv vissnar aldrig. De lyckas med allt de gör.</v>
<v n="4">Men så är det inte för syndarna! De skingras som agnar för vinden.</v>
<v n="5">De kan inte känna sig säkra på domens dag och ska inte få vara bland de rättfärdiga.</v>
<v n="6">Herren vakar ständigt över alla gudfruktiga människors planer och vägar, men de gudlösa är på väg mot domen.</v>
</c>
<c n="2">
<v n="1">Varför gör folken uppror mot Herren? Och varför smider de planer, som inte leder någonstans?</v>
<v n="2">De som har makten här i världen har kommit överens om att göra uppror mot Herren och hans Messias - den verklige makthavaren.</v>
<v n="3">"Kom, låt oss kasta av oss hans bojor", säger de, "och befria oss från detta slaveri under Gud."</v>
<v n="4">Men Gud i himlen ler! Han driver med dem och alla deras ynkliga planer.</v>
<v n="5">Sedan varnar han dem och hans vrede skrämmer dem.</v>
<v n="6">Han säger: "Detta är den kung som jag har utvalt, och jag har själv satt honom på tronen i min heliga stad, Jerusalem."</v>
<v n="7">Och kungen svarar: "Jag ska göra det känt vad Gud har beslutat, för Herren har sagt till mig: 'Du är nu min son, och idag har jag blivit din Far.</v>
<v n="8">Bara begär av mig och jag ska ge dig alla folk i hela världen.</v>
<v n="9">Regera över dem med järnhand, ja, slå sönder dem som lerkrukor!'"</v>
<v n="10">Ni kungar och härskare på jorden, ta ert förnuft till fånga och lyssna innan det är för sent!</v>
<v n="11">Underordna er Herren och erkänn hans makt. Gläd er även om ni bävar!</v>
<v n="12">Fall ner inför hans son, innan hans vrede uppväcks och ni förgås! Jag varnar er - hans vrede kan snart upptändas. Men vilken glädje det blir för dem som söker skydd hos honom!</v>
</c>
<c n="3">
<v n="1" t="2">En psalm av David, när han flydde från sin son Absalom. Herre, överallt stöter jag på fiender. Det är många som försöker skada mig och</v>
<v n="3">många som säger att Gud aldrig kommer att hjälpa mig.</v>
<v n="4">Men du, Herre, är min sköld, min härlighet och mitt enda hopp. Bara du kan lyfta upp mitt huvud, som nu är nerböjt av skam.</v>
<v n="5">Jag ropade till Herren, och han hörde mig från sitt tempel i Jerusalem.</v>
<v n="6">Därför kan jag sova lugnt hela natten, för Herren vakar över mig.</v>
<v n="7">Nu är jag inte längre rädd, trots att tusentals fiender har omringat mig.</v>
<v n="8">Jag ropar till honom: "Stå upp, Herre! Fräls mig, min Gud!" Då kommer han att slå dem i ansiktet och slå ut deras tänder.</v>
</c>
<c n="4">
<v n="1" t="2">Gud, du har alltid försvarat mig och gett mig rätt. Du har alltid tagit hand om mig i mina svårigheter. Hör mig nu än en gång, när jag ropar till dig! Var barmhärtig mot mig och hör min bön!</v>
<v n="3">Herren Gud frågar: "Ni människor, som har makten i landet, hur länge ska ni förolämpa mig och tillbe dessa löjliga avgudar, som inte kan göra någonting och som är helt och hållet falska?"</v>
<v n="4">Lägg märke till att Herren har utvalt de rättfärdiga åt sig. Därför kommer han att lyssna till mig och svara när jag ropar till honom.</v>
<v n="5">Bäva inför Herren, och synda inte mot honom. Tänk på detta när du ligger tyst i din säng!</v>
<v n="6">Lita på Herren, och bär fram de offer som han tycker om.</v>
<v n="7">Många säger att det aldrig ska bli bättre för oss. Bevisa att de har fel, Herre, genom att låta ditt ansiktes ljus lysa över oss!</v>
<v n="8">Trots deras rika skördar är den glädje vi fått mycket större än deras.</v>
</c>
<c n="5">
<v n="1" t="3">Herre, hör min bön, lyssna till mina ord! Du är min Gud och min kung! Jag kommer aldrig att be till någon annan än dig!</v>
<v n="4">Varje morgon ser jag upp till dig i himlen och lägger fram mina önskningar inför dig och väntar på ditt svar.</v>
<v n="5">Jag vet att du inte står ut med ondskan och att du inte heller tolererar den minsta synd.</v>
<v n="6">Därför kan de högfärdiga aldrig komma undan din blick, för du hatar deras onda gärningar.</v>
<v n="7">Du utrotar dem som ljuger, och du avskyr mord och falskhet.</v>
<v n="8">Men tack vare din barmhärtighet och kärlek får jag komma till ditt tempel. Jag får tillbe dig med fruktan.</v>
<v n="9">Herre, led mig, och visa mig att du är på min sida, för annars kommer mina fiender att besegra mig! Säg mig vad jag ska göra och vart jag ska vända mig!</v>
<v n="10">Mina fiender talar inte ett enda sant ord. Deras hjärtan är fulla av ondska. Deras förslag leder till synd och död, och de kan säga vad som helst för att nå sina syften.</v>
<v n="11">Gud, låt dem stå till svars för allt ont de gör, och låt deras planer falla till marken. De är upproriska mot dig!</v>
<v n="12">Men alla de som litar på dig ska glädjas! Låt dem sjunga av glädje, för du försvarar dem! Det är du som ger dem verklig lycka,</v>
</c>
<c n="6">
<v n="1" t="2">Nej, Herre! Straffa mig inte på grund av din vrede!</v>
<v n="3">Visa medlidande med mig, Herre, för jag är svag! Gör mig frisk,</v>
<v n="4">för jag är sjuk till både kropp och själ. Mitt inre är fyllt av fruktan och mörker. Varför dröjer du så länge med att hjälpa mig?</v>
<v n="5">Kom, Herre, och gör mig frisk, för det är du, Gud, som räddar oss från döden.</v>
<v n="6">När jag är död kan jag inte ge dig ära genom att prisa dig inför mina vänner!</v>
<v n="7">Jag är utmattad av smärta, och varje natt är min kudde våt av tårar.</v>
<v n="8">Jag kan knappast se något, för mina ögon har åldrats och blivit svaga, på grund av vad alla mina fiender gjort mig.</v>
<v n="9">Lämna mig nu, ni onda män, för Herren har sett mina tårar</v>
<v n="10">och kommer att svara på alla mina böner.</v>
</c>
<c n="7">
<v n="1" t="2">Herre, min Gud, du måste rädda mig från mina förföljare!</v>
<v n="3">Låt dem inte få kasta sig över mig som lejon och slita mig i stycken utan att någon räddar mig.</v>
<v n="4">Det hade varit en annan sak om jag hade gjort något ont,</v>
<v n="5">om jag utan orsak hade stulit från mina ovänner.</v>
<v n="6">Då skulle det ha varit rätt av dig att låta mina fiender förgöra mig och trampa mig till marken och lämna mig livlös i smutsen.</v>
<v n="7">Herre! Res dig i din vrede mot mina fiender! Vakna och kräv rättvisa av dem.</v>
<v n="8" t="9">Samla alla människor runt omkring dig! Du är den som dömer folken och du dömer deras synder! Upprätta mig inför dem, för du vet att jag är oskyldig.</v>
<v n="10">Herre, gör slut på all ondska och välsigna alla som tillber dig, för du är rättfärdig. Du ser rakt in i vårt inre, och du dömer våra tankar och planer.</v>
<v n="11">Gud är min sköld, och han kommer att försvara mig. Han räddar dem som lever rätt och ärligt.</v>
<v n="12">Gud är en rättvis domare som blir upprörd varje dag över de gudlösa.</v>
<v n="13">Om de inte ändrar sig, kommer han att slipa sitt svärd och döda dem.Han har böjt sig ner och spänt sin båge,</v>
<v n="14">och med detta dödande vapen avlossar han brinnande pilar.</v>
<v n="15">Se hur onda människor hela tiden bara planerar att göra uppror. De tänker ut de mest raffinerade knep, som leder till lögn och bedrägeri.</v>
<v n="16">De gräver djupa gropar för andra, men de faller själva i dem.</v>
<v n="17">Låt olyckan de planerar för andra komma över dem själva! Ja, låt dem dö!</v>
</c>
<c n="8">
<v n="1" t="2">Herre, vår Gud, ditt namns storhet uppfyller hela jorden och fyller himlen till brädden.</v>
<v n="3">Till och med de små barnen sjunger lovsång till dig av hela sitt hjärta, och deras föredöme tystar dina fiender!</v>
<v n="4">När jag ser din himmel och det du format med dina händer, månen och stjärnorna, som du har skapat</v>
<v n="5">då kan jag inte fatta att du bryr dig om en ynklig liten människa, att du över huvud taget lägger märke till henne!</v>
<v n="6">Och ändå har du gjort henne till skapelsens krona, och krönt henne med ära och härlighet. Bara du själv står över henne.</v>
<v n="7">Du har satt henne att härska över allt du har skapat,</v>
<v n="8">får, oxar, vilda djur,</v>
<v n="9">fåglar, fiskar och allt liv i havet.</v>
</c>
<c n="9">
<v n="1" t="2">Herre, jag vill prisa dig av allt mitt hjärta och berätta om alla dina under.</v>
<v n="3">Jag är glad, och jag jublar inför dig. Jag vill sjunga en lovsång till dig, du den Högste, som är Gud över alla gudar.</v>
<v n="4">Mina fiender drar sig tillbaka och faller ner döda när du visar dig.</v>
<v n="5">Du har försvarat mig och min sak som en rättvis domare.</v>
<v n="6">Du har varnat folken och gjort slut på de ogudaktiga och utplånat deras namn för all framtid.</v>
<v n="7">Mina fiender är dömda för evigt. Herren kommer att utplåna deras städer, ja, man ska inte ens komma ihåg dem.</v>
<v n="8" t="9">Men Herren kommer att leva för all framtid. Han sitter på sin tron för att med rättvisa döma folken i världen.</v>
<v n="10">Alla som är förtryckta får komma till honom. Han räddar dem i deras svårigheter.</v>
<v n="11">Alla som känner ditt namn, Herre, räknar med din hjälp, för du har ännu aldrig övergett dem som litar på dig.</v>
<v n="12">Sjung din lovsång till Gud, han som bor i Jerusalem! Berätta för världen vad han har gjort!</v>
<v n="13">Han lyssnar noga till dem som ropar till honom om rättvisa, och han hämnas mord. Han bryr sig om människor i svårigheter, när de ropar till honom om hjälp.</v>
<v n="14">Herre, förbarma dig över mig! Se hur jag får lida, därför att mina fiender hatar mig! Herre, rädda mig från döden</v>
<v n="15">så att jag kan prisa dig öppet inför allt folk i Jerusalem och vara glad över att du har räddat mig!</v>
<v n="16">Folken faller i de gravar de grävt åt andra, och den fälla de har gillrat slår igen över dem själva.</v>
<v n="17">Herren är känd för att han fångar de ogudaktiga i deras egna snaror!</v>
<v n="18">De ogudaktiga ska skickas bort till dödsriket. Detta öde väntar alla som har glömt Herren.</v>
<v n="19">De fattiga ska inte glömmas bort, och de förtrycktas hopp ska inte grusas.</v>
<v n="20">Grip in, Herre! Döm och straffa folken! Låt dem inte triumfera!</v>
</c>
<c n="10">
<v n="1">Herre, varför står du så långt borta, varför gömmer du dig när jag behöver dig som bäst?</v>
<v n="2">Kom och ta hand om alla dessa ogudaktiga och högmodiga människor, som av elakhet förföljer de fattiga. Låt all ondska som de tänkt ut för andra komma över dem själva!</v>
<v n="3">De skryter med allt ont de tänker göra. De hånar Gud och gratulerar dem som Herren avskyr, dem som bara är ute efter pengar.</v>
<v n="4">Dessa ogudaktiga människor är högfärdiga och dryga och säger: "Det finns ingen Gud." De tänker inte längre än så.</v>
<v n="5">Ändå lyckas de i allt vad de gör, och deras fiender faller inför dem. De ser inte det straff, som väntar dem.</v>
<v n="6">De skryter med att varken Gud eller människor kan slå ner dem. På något sätt kommer de att finna en utväg!</v>
<v n="7">Deras munnar är fyllda av gudlöshet, lögn och utpressning. De skryter alltid med sina onda planer.</v>
<v n="8">De lägger sig i bakhåll i stadens mörka gränder och mördar dem som går förbi.</v>
<v n="9">De smyger tysta omkring som lejon och väntar på att få kasta sig över de fattiga, ja, som jägare fångar de sina offer i fällor.</v>
<v n="10">Deras hjälplösa offer krossas brutalt av deras överlägsna styrka och faller av deras slag.</v>
<v n="11">"Gud ser oss inte, han kommer aldrig att få veta det!" säger de ogudaktiga för sig själva.</v>
<v n="12">Herre, res dig! Gud, krossa dem! Glöm inte de fattiga och alla andra som har det svårt!</v>
<v n="13">Varför låter du de ogudaktiga komma undan? De tror ju att du aldrig kommer att ställa dem inför rätta.</v>
<v n="14">Herre, du ser allt vad de gör. Du har lagt märke till varje ond handling. Du vet vilken nöd och vilka lidanden de har orsakat. Straffa dem nu! Herre, de fattiga litar på dig. Och du är känd som den som hjälper de föräldralösa.</v>
<v n="15">Ta ifrån dessa onda människor deras makt! Förfölj dem tills de allesammans är utrotade.</v>
<v n="16">Herren är kung för evigt. De som följer andra gudar måste försvinna från hans land.</v>
<v n="17">Herre, du känner till de ödmjuka människornas längtan. Du lyssnar till deras rop och tröstar deras hjärtan, och du hjälper dem.</v>
<v n="18">Du hör ropen från de föräldralösa och från alla som är förtryckta, så att dessa dödliga människor inte längre kan skrämma dem.</v>
</c>
<c n="11">
<v n="1">Jag litar på Herren. Varför säger ni då till mig: "Fly upp till bergen, där du kan hitta en säker plats"?</v>
<v n="2">De ogudaktiga har spänt sina bågar, de siktar från sina bakhåll och är beredda att avlossa pilar mot Guds folk. Oordning råder</v>
<v n="3">och allt har brutit samman. Vad kan de rättfärdiga göra, utom att fly?</v>
<v n="4">Men Herren är fortfarande i sitt heliga tempel och han regerar alltjämt från himlen. Han vakar noga över allt som händer här på jorden.</v>
<v n="5">Han prövar både de rättfärdiga och de ogudaktiga. Han hatar dem som älskar våld.</v>
<v n="6">Han ska låta eld och svavel regna ner över de ogudaktiga och hans glödande vind ska bränna upp dem.</v>
<v n="7">Gud är god och älskar rättfärdighet. De gudfruktiga ska få se hans ansikte.</v>
</c>
<c n="12">
<v n="1" t="2">Herre, hjälp oss! Det finns snart inga gudfruktiga människor längre. Var i hela världen kan man träffa på någon som man kan lita på?</v>
<v n="3">Alla ljuger och förtalar varandra. Det tycks inte finnas någon ärlighet kvar.</v>
<v n="4" t="5">Men Herren kommer inte att se mellan fingrarna med de människor som handlar på det sättet. Han ska förgöra dessa högfärdiga lögnare som säger: "Vi kan ljuga oss till vad som helst. Vi säger vad vi vill, och vem kan hindra oss?"</v>
<v n="6">Herren svarar: "Jag kommer att resa mig och försvara de förtryckta, de fattiga och dem som har det svårt. De har längtat efter att jag ska befria dem."</v>
<v n="7">Herrens löfte är sant. Han säger inget förhastat. Hans ord är klart och tydligt, det är som äkta silver som renats sju gånger.</v>
<v n="8">Herre, vi vet att du alltid ska se till att dina egna är utom räckhåll för onda människor,</v>
</c>
<c n="13">
<v n="1" t="2">Hur länge, Herre, ska jag vara glömd av dig? I evighet? Hur länge ska du gömma dig för mig?</v>
<v n="3">Hur länge måste jag stå ut med alla mina bekymmer som plågar mig natt och dag? Hur länge ska mina fiender ha övertaget?</v>
<v n="4">Svara mig, Herre, min Gud! Skingra mitt mörker, annars dör jag!</v>
<v n="5">Mina fiender ska inte få triumfera och säga: "Vi har besegrat honom!" Låt dem inte få njuta av mina motgångar.</v>
<v n="6">Jag litar alltid på dig och på din barmhärtighet, och jag är glad över din frälsning. Jag vill sjunga till din ära, Herre, för du har varit god mot mig.</v>
</c>
<c n="14">
<v n="1">Dårarna säger för sig själva: "Det finns ingen Gud!" De talar om sådant som de inte begriper, de är fulla av ondska och har inte gjort något gott.</v>
<v n="2">Från himlen ser Herren ner på människorna för han vill se om det åtminstone finns någon med förstånd, någon som frågar efter Gud.</v>
<v n="3">Men nej, alla har vänt sig bort, alla är lika korrumperade. Det finns ingen som är god, inte en enda!</v>
<v n="4">De lever av att slå ihjäl mitt folk, och de kan aldrig tänka sig att be till mig! Vet de verkligen inte av något bättre?</v>
<v n="5">Men de ska bli skräckslagna, för Gud är med dem som älskar honom.</v>
<v n="6">Han räddar de fattiga och ödmjuka, när onda människor förtrycker dem.</v>
<v n="7">O, om deras befrielse redan var här! Tänk om Gud ändå ville komma från berget Sion för att frälsa sitt folk! Vilken glädje det ska bli när Herren har befriat Israel!</v>
</c>
<c n="15">
<v n="1">Herre, vem får fly till ditt tempel uppe på ditt heliga berg?</v>
<v n="2">Jo, den som lever ett oklanderligt liv och alltid är uppriktig och talar sanning.</v>
<v n="3">Den som vägrar att förtala andra, den som inte lyssnar till skvaller och aldrig skadar sin medmänniska.</v>
<v n="4">Den som inte är vän med dem som Gud hatar. Den som håller sina löften även om det skulle ruinera honom.</v>
<v n="5">Den som inte lånar ut pengar till ockerränta och vägrar att vittna mot de oskyldiga, trots de mutor som erbjuds honom. Den som lever så kommer inte att falla.</v>
</c>
<c n="16">
<v n="1">Skydda mig, Gud, för du är min räddning och min tillflykt.</v>
<v n="2">Jag sa till Herren: "Du är min Herre, och allt gott kommer från dig."</v>
<v n="3">Min största lycka är att vara tillsammans med människor som gör din vilja, för de är de verkligt ädla människorna i landet.</v>
<v n="4">Alla som väljer andra gudar kommer att dra olycka över sig. Jag tänker inte offra tillsammans med dem, och jag vill inte ens uttala deras gudars namn.</v>
<v n="5">Herren själv är mitt arv, ja, mitt allt. Han ger mig allt jag behöver,</v>
<v n="6">och min framtid ligger i hans händer. Vilket underbart arv!</v>
<v n="7">Jag vill lova Herren, som ger mig råd och under natten talar till mitt samvete. Det är då Herren säger till mig vad jag ska göra.</v>
<v n="8">Jag tänker alltid på honom, och eftersom han är så nära, behöver jag aldrig snubbla eller falla.</v>
<v n="9">Mitt hjärta är fyllt av glädje, och jag får bo i trygghet, för du kommer inte att lämna mig bland de döda.</v>
<v n="10">Du tänker inte tillåta att den som du älskar får ruttna i graven.</v>
<v n="11">Du har låtit mig uppleva livets glädje och din egen underbara, eviga närvaro.</v>
</c>
<c n="17">
<v n="1">Var rättvis mot mig, Herre! Jag har varit ärlig och gjort vad som är rätt. Lyssna därför till mitt innerliga rop och</v>
<v n="2">frikänn mig! Du vet vad som är sant.</v>
<v n="3">Du har prövat mig och genomskådat mina hemligaste tankar. Du har till och med kommit om natten och inte funnit något ont hos mig, och du vet att jag har talat sanning.</v>
<v n="4">Jag har lytt dina bud och hållit mig borta från män som brukar våld.</v>
<v n="5">Jag har alltid gått dina vägar.</v>
<v n="6">Jag ber till dig, därför att jag vet att du ska svara mig, Gud! Ja, lyssna till mina ord.</v>
<v n="7">Visa mig hur mycket du älskar mig, du som är en Frälsare för alla som söker din hjälp mot sina fiender!</v>
<v n="8">Skydda mig som din ögonsten, göm mig under dina vingars skugga!</v>
<v n="9">Mina fiender omger mig. De har mord i blicken.</v>
<v n="10">De är skoningslösa och visar ingen medkänsla. Hör, hur de skryter!</v>
<v n="11">Överallt omringar de mig och kan när som helst slå mig till marken.</v>
<v n="12">De är som lejon, ivriga att slita sönder sitt byte, som unga lejon som ligger på lur och väntar på sitt tillfälle.</v>
<v n="13" t="14">Herre, kom och gå emot mina fiender! Slå ner dem! Rädda mig från denna världens människor som har allt de behöver, dessa människor som du här i livet har överöst med dina rikedomar, så att också deras barn och barnbarn kan leva i överflöd.</v>
<v n="15">Men min glädje beror inte på att jag är rik, utan på att jag inte gjort något orätt. Och när jag vaknar upp i himlen, kommer jag att vara mer än nöjd, för jag ska då få se dig ansikte mot ansikte.</v>
</c>
<c n="18">
<v n="1" t="2">Den här sången skrevs av David när Herren hade befriat honom från Saul och från många fiender. Herre, vad jag älskar dig, för du har gjort mig stark!</v>
<v n="3">Herren är min borg, och i den är jag trygg. Ingen kan förfölja mig in i den och döda mig. Herren är min klippa, där jag kan gömma mig. Han är min Frälsare, ett berg där ingen kan nå mig, ett torn där jag är säker. Han är min sköld, min kraft och min styrka.</v>
<v n="4">När jag ropar till honom om hjälp, då vet jag att han räddar mig från alla mina fiender. Därför prisar jag dig, Herre!</v>
<v n="5">Döden band mig, och en flod av ogudaktighet sköljde över mig.</v>
<v n="6">Fångad och till synes hjälplös kämpade jag för att komma loss ur dödens grepp.</v>
<v n="7">I min förtvivlan ropade jag till Herren om hjälp, och han hörde mig i sitt tempel. Mitt nödrop nådde hans öron.</v>
<v n="8">Då darrade jorden, och bergen bävade för Herren var vred och upprörd.</v>
<v n="9">Rök vällde fram ur hans näsborrar och ur hans mun sprutade ut flammande eldslågor och glödande kol.</v>
<v n="10">Tjocka, mörka moln sänkte sig ner till jorden och Herren kom ner i dem.</v>
<v n="11">Han satt på keruberna, och med vindens vingar skyndade han sig snabbt till min hjälp.</v>
<v n="12">Han svepte in sig i mörker och dolde sin närvaro i tjocka regnmoln.</v>
<v n="13">Plötsligt syntes hans närvaros ljus genom molnen. Det blixtrade och kraftiga hagel föll.</v>
<v n="14">Herren dundrade i himlen. Gud, som är över alla gudar, lät sin stämma höras. Och vilka hagelstormar och vilken eld!</v>
<v n="15">Han sköt sina fruktade pilar och jagade alla fiender på flykten.</v>
<v n="16">Herre, på din befallning blev havet torrlagt, och jordens grund blev synlig.</v>
<v n="17">Från himlen sträckte han ner sin hand och drog mig upp ur det djupa vattnet. Han hjälpte mig ur mina svårigheter.</v>
<v n="18">Han räddade mig från dessa fiender, som hatar mig. Jag var ju fullständigt hjälplös i deras händer.</v>
<v n="19">De anföll mig just den dag då jag var som svagast, men Herren beskyddade mig.</v>
<v n="20">Han ledde mig till en plats där jag kunde vara trygg, för han är glad över mig.</v>
<v n="21">Eftersom jag hade handlat rätt och var oskyldig belönade Herren mig.</v>
<v n="22">Jag har följt hans befallningar och hans bud. Jag har inte vänt mig bort från honom.</v>
<v n="23">Jag har noga hållit alla hans lagar och har inte förkastat en enda av dem.</v>
<v n="24">Jag har gjort mitt bästa för att hålla dem alla och aktat mig för att göra det som är orätt.</v>
<v n="25">Därför har Herren välsignat mig. Jag har gjort vad som är rätt, och han vet att jag är oskyldig.</v>
<v n="26">Herre, du är barmhärtig mot dem som är barmhärtiga! Du straffar inte dem som flyr från det som är ont.</v>
<v n="27">Du välsignar de ärliga, men du tolererar inte att någon lämnar dina vägar.</v>
<v n="28">Du hjälper dem som vill bli hjälpta och inte överskattar sig själva, men du fördömer de stolta och överlägsna.</v>
<v n="29">Du är mitt ljus! Herren, min Gud, har förvandlat mörkret till ljus.</v>
<v n="30">Med din kraft kan jag nu ta mig över vilka murar som helst och anfalla vilken fiende som helst.</v>
<v n="31">Vilken Gud han är! Fullkomlig i allt! Alla hans löften visar sig vara sanna. Han är den sköld som alla kan skydda sig bakom.</v>
<v n="32">För vem är Herre utom vår Gud? Finns det någon förutom honom, som är fast som en klippa?</v>
<v n="33">Han ger mig kraft och skyddar mig vart jag än går.</v>
<v n="34">Han gör mig säker på foten, ja, jag är som en bergsget på klipphyllorna. Han leder mig tryggt längs bergskanten.</v>
<v n="35">Han lär mig att bruka mitt vapen och visar mig hur jag ska spänna bågen!</v>
<v n="36">Du har gett mig din frälsning som min sköld. Herre, din högra hand håller mig upprätt. Din mildhet har gjort mig stor.</v>
<v n="37">Du har gett mig fast mark under fötterna, så att jag aldrig behöver snava.</v>
<v n="38">Jag jagade mina fiender, och hann upp dem, och jag vände mig inte om förrän alla hade besegrats.</v>
<v n="39">Med all kraft slog jag dem till marken, så att de inte kunde resa sig. Jag satte min fot på deras halsar.</v>
<v n="40">Du utrustade mig med starka vapen för striden. Mina fiender förlorade modet och föll besegrade framför mina fötter.</v>
<v n="41">Du fick dem att vända om och fly. Jag slog ihjäl alla som hatade mig.</v>
<v n="42">De ropade på hjälp, men ingen vågade komma och rädda dem. De ropade på Herren, men han vägrade att svara dem.</v>
<v n="43">Då krossade jag dem, och som dammkorn virvlade de bort med vinden. Jag kastade bort dem som sopor från gatan.</v>
<v n="44" t="46">Du lät mig segra i varje strid, och folken kom och tjänade mig. Även främlingar kom och bugade sig för mig, och när jag talade till dem lydde de mina ord. Darrande kom de från sina befästningar.</v>
<v n="47">Herren lever! Prisa honom, som är min fasta klippa, honom som beskyddar mig!</v>
<v n="48">Han är den Gud som hämnas dem som skadar mig, och han besegrar folken inför mig.</v>
<v n="49">Han räddar mig undan mina fiender. Han låter dem inte få tag på mig, utan skyddar mig från dessa våldsmän.</v>
<v n="50">Herre, för detta vill jag prisa dig bland folken!</v>
</c>
<c n="19">
<v n="1" t="2">Himlen visar Guds storhet och höghet. På ett fantastiskt sätt visar den vad han har gjort.</v>
<v n="3">Varje dag berättar om det för nästa och varje natt gör likadant.</v>
<v n="4" t="5">Tyst, utan ett ljud och utan ett ord, når dess budskap ut över hela världen. Solen har sitt hem i himlen, där Gud satt den,</v>
<v n="6">och den rör sig i rymden. Den är lika strålande som en brudgum, som kommer till sitt bröllop, lika ivrig som en löpare som segervisst ser fram emot en tävling!</v>
<v n="7">Solen rör sig över himlen från den ena ändan till den andra, och ingen kan gömma sig för dess hetta.</v>
<v n="8" t="9">Guds lagar är fullkomliga. De skyddar oss, gör oss visa och ger oss glädje och ljus.</v>
<v n="10">Guds lagar är rena, eviga och rättvisa.</v>
<v n="11">De kan inte ens jämföras med guld. De är sötare än honungen som droppar från vaxkakan.</v>
<v n="12">De varnar oss för det onda och ger framgång åt dem som lyder dem.</v>
<v n="13">Men hur kan jag någonsin veta vilka synder som gömmer sig i mitt inre? Herre, rena mig från dessa hemliga synder som jag själv inte är medveten om</v>
<v n="14">och bevara mig så att hänsynslösa människor inte får inflytande över mitt liv! Då först kan jag bli fri från anklagelser och vara utan skuld till alla svåra brott.</v>
</c>
<c n="20">
<v n="1" t="2">Herren ska vara med dig den dag då du möter svårigheter! Vår stamfar Jakobs Gud ska hålla dig borta från allt ont!</v>
<v n="3">Han ska sända dig hjälp från sitt tempel på berget Sion.</v>
<v n="4">Han kommer ihåg de gåvor du har gett honom, dina offer och brännoffer.</v>
<v n="5">Han vill ge dig vad du längtar efter och låter dig lyckas med alla dina planer.</v>
<v n="6">Vi ska jubla vid nyheterna om din seger och låta våra flaggor vaja som lovsång till Gud för allt som han har gjort! Herren besvarar alla dina böner!</v>
<v n="7">"Herren ger kungen seger". Det vet jag att han gör! Han hör mig från sin heliga himmel och ger mig stora segrar.</v>
<v n="8">Många folk litar på arméer och vapen, men vi sätter vårt hopp till Herren, vår Gud.</v>
<v n="9">Dessa folk går under och försvinner, men vi ska resa oss och stå starka och fasta!</v>
</c>
<c n="21">
<v n="1" t="2">Herre, kungen är glad över din styrka! Han jublar högt över att du har låtit honom segra.</v>
<v n="3">Du har gett honom vad han innerst inne ville, allt vad han bett dig om.</v>
<v n="4">När du satte honom på tronen, gav du honom framgång och lycka. Du satte en krona av renaste guld på hans huvud.</v>
<v n="5">Han bad om ett långt, innehållsrikt liv, och du har gett honom det han önskade. Hans livsdagar sträcker sig framåt i evighet.</v>
<v n="6">Genom din seger har du gett honom ära och beröm. Du har gjort honom hög och mäktig. Du har skänkt honom evig lycka.</v>
<v n="7">Du har gett honom glädjen att ständigt få vara i din närhet.</v>
<v n="8">Eftersom kungen litar på Herren och är beroende av hans orubbliga kärlek ska han aldrig stappla eller falla.</v>
<v n="9">Med din hand, Herre, ska du fånga dina fiender, ja, alla som hatar dig.</v>
<v n="10" t="11">När du visar dig, kommer din förtärande eld att förgöra dem. Du ska utrota dessa människor</v>
<v n="12">som gör uppror mot dig, Herre. De kommer inte att lyckas.</v>
<v n="13">De ska vända sig om och fly, när de ser hur dina pilar riktas mot dem.</v>
</c>
<c n="22">
<v n="1" t="2">Min Gud, min Gud, varför har du övergett mig? Varför vägrar du att hjälpa mig eller att ens lyssna till mina suckar?</v>
<v n="3">Dag och natt har jag gråtit och bett om din hjälp, men jag får inget svar,</v>
<v n="4" t="5">och ändå är du helig.Våra förfäders lovsång omgav din tron. De litade på dig, och du befriade dem.</v>
<v n="6">Du hörde deras rop om hjälp och räddade dem. De blev aldrig besvikna när de sökte din hjälp.</v>
<v n="7">Men jag är en mask och inte en människa, hånad och föraktad av mitt eget folk och av hela mänskligheten.</v>
<v n="8">Alla som ser mig räcker ut tungan och skakar på huvudet.</v>
<v n="9">"Är det han som litar på Gud?" säger de och skrattar hånfullt. "Är det han som påstår att Gud älskar honom? Varför befriar Herren honom då inte?"</v>
<v n="10" t="12">Herre, du har hjälpt mig förr! Du har skyddat mig ända sedan jag föddes och vakat över mig medan jag växte upp. Sedan barndomen har jag litat på dig. Du har alltid varit min Gud. Lämna mig inte nu när svårigheterna är nära. Det finns ingen annan som kan hjälpa mig!</v>
<v n="13">Jag är omgiven av fruktansvärda fiender, starka som Basans tjurar.</v>
<v n="14">De kommer mot mig med öppna gap, ja, som rytande lejon som anfaller sitt byte.</v>
<v n="15">Min styrka har runnit bort som vatten, och alla mina ben är ur led. Mitt hjärta smälter som vax,</v>
<v n="16">min styrka har torkat ihop som lera i solen. Min tunga klibbar fast i munnen, och du har lämnat mig att dö på marken.</v>
<v n="17">Onda människor omger mig som en flock vilda hundar. De har genomborrat mina händer och fötter,</v>
<v n="18">och jag kan räkna varje ben i min kropp. Titta, hur dessa onda män stirrar på mig och njuter!</v>
<v n="19">De kastar tärning om mina kläder.</v>
<v n="20">Herre, håll dig inte undan! Gud, min styrka, skynda dig och hjälp mig!</v>
<v n="21">Rädda mig från döden! Skona mitt dyrbara liv så att dessa onda människor inte tar det!</v>
<v n="22">Rädda mig från lejonens gap och från de vilda tjurarnas horn. Ja, Gud, du kommer att svara mig och befria mig.</v>
<v n="23">Jag ska göra ditt namn känt bland mitt folk. Jag ska stå upp inför församlingen och vittna om allt det underbara som du har gjort.</v>
<v n="24">"Prisa Herren, alla ni som fruktar honom", kommer jag att säga. "Frukta och ära hans namn, ni ättlingar till vår stamfar Jakob! Låt hela Israel sjunga lovsånger till Herren,</v>
<v n="25">för han har inte slagit dövörat till för mina nödrop. Han har inte vänt sig bort ifrån mig. När jag ropade till honom svarade han mig."</v>
<v n="26">Ja, jag ska stå upp och ära dig inför allt folket. Jag ska offentligt uppfylla mina löften inför alla dem som ärar och fruktar ditt namn.</v>
<v n="27">De fattiga ska äta och bli mätta. Och alla som söker Herren ska finna honom och prisa hans namn. Så länge de lever ska de ha framgång.</v>
<v n="28">Hela jorden ska se det och återvända till Herren, ja, folken i varje land ska tillbe honom.</v>
<v n="29">Herren är kung och regerar över alla folk.</v>
<v n="30">Ja, alla dödliga både stolta och ödmjuka ska tillsammans tillbe honom.</v>
<v n="31">Våra barn ska också tjäna honom, och de ska få höra om Herren och hans under.</v>
</c>
<c n="23">
<v n="1" t="2">Herren är min herde, och därför har jag allt vad jag behöver. Han låter mig vila på gröna ängar och leder mig till källor med friskt vatten.</v>
<v n="3">Han ger mig ständigt ny styrka till kropp och själ. Han leder mig på rätta vägar och hjälper mig leva efter sin vilja.</v>
<v n="4">Även om jag vandrar genom dödens mörka dal, behöver jag inte vara rädd, för du finns bredvid mig, och din käpp och stav hjälper mig på vägen.</v>
<v n="5">Du ger mig god mat mitt framför ögonen på mina fiender, ja, jag får vara din hedersgäst. Du fyller min bägare till brädden, och dina välsignelser flödar över!</v>
<v n="6">Din godhet, vänskap och kärlek följer mig i hela mitt liv, och jag ska alltid få bo i ditt hus.</v>
</c>
<c n="24">
<v n="1">Jorden tillhör Herren! Allt levande i hela världen är hans!</v>
<v n="2">Han är den som dragit tillbaka haven för att ge rum åt jord och mark.</v>
<v n="3">Vilka får gå upp på Herrens berg och gå in i hans tempel? Vilka får stå inför Herren?</v>
<v n="4">Bara de som har ett rent samvete och inte gjort något orätt, de som inte ljuger och inte är oärliga.</v>
<v n="5">De är oskyldiga, och Gud själv, deras Frälsare, ska välsigna dem.</v>
<v n="6">Det är dessa som får stå inför Herren och tillbe vår stamfar Jakobs Gud.</v>
<v n="7">Öppna er, ni eviga dörrar, och låt härlighetens kung stiga in!</v>
<v n="8">Vem är denne mäktige kung? Det är Herren, stark och mäktig, oslagbar i strid.</v>
<v n="9">Ja, öppna portarna på vid gavel och låt härlighetens kung stiga in!</v>
<v n="10">Vem är denne mäktige kung? Jo, det är han som för befälet över alla himlens arméer! Han är härlighetens kung!</v>
</c>
<c n="25">
<v n="1">Till dig, Herre, sätter jag mitt hopp.</v>
<v n="2">Lämna mig inte i sticket, Herre, för 	jag litar på dig! Låt inte mina fiender lyckas i sina uppsåt! Låt dem inte triumfera över mig!</v>
<v n="3">Jag vet att ingen som tror på Gud någonsin behöver skämmas. Men alla som sviker dig ska stå där med sin skam.</v>
<v n="4">Herre, visa mig vad jag ska göra! Låt mig förstå vilken väg jag ska gå!</v>
<v n="5">Led mig och undervisa mig, för du är en Gud som räddar mig! Det är bara på dig jag kan hoppas!</v>
<v n="6" t="7">Herre, tänk på att du förr har visat mig din godhet och kärlek, förlåt mig för att jag syndade i min ungdom.</v>
<v n="8">Herren är god, och alla de som har gått vilse undervisar han med glädje om den rätta vägen.</v>
<v n="9">Han undervisar de ödmjuka om sin väg.</v>
<v n="10">Med trofasthet och kärlek leder han alla som lyder hans befallningar.</v>
<v n="11">Men Herre, vad ska jag göra med mina synder! De är alltför många! Förlåt mig, för ditt namns skull!</v>
<v n="12">Var finns den människa som fruktar Herren? Gud kommer att undervisa henne om vilken väg hon ska välja.</v>
<v n="13">Hon ska få välsignelse och lycka, och hennes barn ska ärva landet.</v>
<v n="14">Herren är vän med dem som fruktar honom, och de får insyn i hans hemligheter.</v>
<v n="15">Jag ser alltid upp till Herren och väntar på hans hjälp, för bara han kan rädda mig ur fällorna.</v>
<v n="16">Kom, Herre, och visa mig din barmhärtighet, för jag känner mig hjälplös, nertyngd och ensam!</v>
<v n="17">Min ångest blir allt värre. Befria mig från denna börda!</v>
<v n="18">Se hur jag lider och se vilket elände jag har! Förlåt mig alla mina synder!</v>
<v n="19">Se hur många fiender jag har och hur våldsamt de hatar mig!</v>
<v n="20">Rädda mitt liv undan dem! Låt ingen säga att jag i onödan har litat på dig!</v>
<v n="21">Låt godhet och ärlighet bli mina livvakter, för mitt hopp står till dig.</v>
<v n="22">O, Gud, befria Israel från alla dess svårigheter.</v>
</c>
<c n="26">
<v n="1">Avvisa alla anklagelser mot mig, Herre, för jag har försökt att hålla dina bud och har litat på dig utan att vackla!</v>
<v n="2">Sätt mig på prov, Herre, och se efter att det verkligen förhåller sig så! Pröva också mina motiv och egenskaper,</v>
<v n="3">för jag har haft din kärlek och din sanning som förebilder!</v>
<v n="4">Jag undviker människor som bedrar andra och som lever ett dubbelliv. De är falska och hycklande.</v>
<v n="5">Jag avskyr syndarnas sammankomster och vägrar att gå dit.</v>
<v n="6">Jag tvättar mina händer för att bevisa att jag är oskyldig och kommer så inför ditt altare.</v>
<v n="7">Där sjunger jag en sång i tacksamhet över dina under.</v>
<v n="8">Herre, jag älskar ditt hus, detta vackra tempel som är fyllt av din makt och härlighet.</v>
<v n="9" t="10">Behandla mig inte som en vanlig syndare eller mördare som smider onda planer mot de oskyldiga och kräver mutor!</v>
<v n="11">Nej, jag är inte en sådan människa, Herre. Jag strävar att göra det rätta. Rädda mig och var barmhärtig!</v>
<v n="12">Öppet och frimodigt prisar jag dig, Herre, för du ser till att jag inte snavar eller faller.</v>
</c>
<c n="27">
<v n="1">Herren är mitt ljus och min frälsning. Vem behöver jag vara rädd för?</v>
<v n="2">När onda människor kommer emot mig och anfaller mig ska de snubbla och falla!</v>
<v n="3">Ja, även om en väldig armé skulle omringa mig, behöver jag inte känna någon fruktan! Jag är säker på att Gud kommer att rädda mig.</v>
<v n="4">Det enda jag vill ha av Gud, det som jag längtar efter mer än något annat, är förmånen att få bo i hans tempel i hela mitt liv. Jag vill känna hans närvaro varje dag och få glädjas över hans fullkomlighet och ära.</v>
<v n="5">När svårigheterna kommer tänker jag vara i hans tempel. Där kommer han att gömma mig. Han ska sätta mig på en hög klippa,</v>
<v n="6">utom räckhåll för de fiender som omringar mig. Med glädjerop vill jag ge honom mitt offer och jag vill sjunga till hans ära.</v>
<v n="7">Lyssna när jag ropar, Herre! Var barmhärtig och sänd mig den hjälp jag behöver!</v>
<v n="8">Jag hörde när du sa: "Mitt folk, vänd er direkt till mig", och jag svarade: "Herre, jag kommer."</v>
<v n="9">Göm dig inte för mig, så att jag får svårt att finna dig! Bli inte förargad på mig, och visa inte bort din tjänare. Hittills har du hjälpt mig i alla svårigheter. Lämna mig inte nu! Överge mig inte, min frälsnings Gud.</v>
<v n="10">Nej, även om min far och mor skulle överge mig, så tar du hand om mig och tröstar mig!</v>
<v n="11">Säg mig vad jag ska göra, Herre, och gör det helt klart för mig, för jag är omgiven av fiender!</v>
<v n="12">Låt dem inte få tag på mig, Herre! Låt mig inte falla i deras händer! De anklagar mig ju för sådant som jag aldrig har gjort, och de är alltid så utstuderat grymma.</v>
<v n="13">Men jag vet att Herren ska befria mig än en gång, och att jag ska få leva och se hur god han är.</v>
<v n="14">Var inte otålig! Vänta på Herren, så ska han komma och rädda dig! Var stark och modig. Sätt ditt hopp till Herren, så ska han hjälpa dig!</v>
</c>
<c n="28">
<v n="1">Jag ber dig om hjälp, Herre, för du är min trygghets klippa. Om du vägrar att svara mig, så kan jag lika gärna ge upp och dö.</v>
<v n="2">Herre, jag lyfter mina händer mot himlen och ropar till dig om hjälp. Lyssna, Herre!</v>
<v n="3">Straffa mig inte tillsammans med alla de ogudaktiga, som talar så vänligt till sina grannar, medan de i själva verket tänker att döda dem.</v>
<v n="4">Ge dem det straff de förtjänar! Låt deras ondska komma över dem själva!</v>
<v n="5">De bryr sig inte det minsta om Gud. Vad han har gjort och skapat tycks inte angå dem. Därför kommer Gud att slå dem till marken som man river gamla hus som aldrig mer ska byggas upp.</v>
<v n="6">Prisa Herren, för han har lyssnat till mitt rop på hjälp!</v>
<v n="7">Han har gett mig ny kraft, och han skyddar mig för varje fara. Jag litade på honom och han hjälpte mig. Glädjen bubblar nu i mitt hjärta, och jag brister ut i lovsånger till honom.</v>
<v n="8">Herren skyddar sitt folk och ger seger åt sin smorde kung.</v>
<v n="9">Försvara ditt folk, Herre! Försvara och välsigna dem som är dina! Led dem som en herde, och bär dem i dina armar för evigt!</v>
</c>
<c n="29">
<v n="1">Prisa Herren, ni alla änglar! Prisa hans ära och hans kraft!</v>
<v n="2">Prisa honom för hans härliga namn! Böj er inför honom och sätt på er högtidskläder.</v>
<v n="3">Herrens röst hörs över haven. Gud, den upphöjde, dundrar från skyn.</v>
<v n="4">Vad väldig hans röst är, vad stark och majestätisk den är!</v>
<v n="5" t="6">Den knäcker stora träd. Den splittrar Libanons cedrar. Den skakar Libanons och Sirjons berg, så att de hoppar och skuttar som unga kalvar!</v>
<v n="7">Herrens röst är en ljungande blixt.</v>
<v n="8">Den ljuder genom öknarna och skakar Kades ödemark.</v>
<v n="9">Herrens röst fäller de mäktiga ekarna och löven virvlar omkring i luften. I hans tempel ropar alla: "Äran, äran tillhör Herren."</v>
<v n="10">Redan syndafloden kom på Herrens befallning, och som kung fortsätter han att avslöja sin makt.</v>
<v n="11">Han ska ge sitt folk styrka. Han ska välsigna dem med frid.</v>
</c>
<c n="30">
<v n="1" t="2">Jag vill prisa dig, Herre, för du har räddat mig från mina fiender. Du vägrar att låta dem triumfera över mig.</v>
<v n="3">Herre, min Gud, jag bad till dig, och du gjorde mig frisk.</v>
<v n="4">Jag var mer död än levande. Ändå räddade du mig från en säker död och gav mig livet tillbaka.</v>
<v n="5">Sjung era sånger för honom alla ni som fått uppleva hans nåd! Prisa hans heliga namn!</v>
<v n="6">Hans vrede varar bara ett ögonblick, men hans nåd varar för livet! Gråten kan plåga oss om natten, men när morgonen gryr kommer glädjen.</v>
<v n="7" t="8">När jag hade framgång sa jag till mig själv: "Ingen kan hindra mig nu! Herren har visat mig sin nåd. Han har gjort mig lika stadig som ett berg!" Men då vände du bort ditt ansikte från mig, och jag blev skräckslagen och greps av panik.</v>
<v n="9">Jag ropade till dig, Herre! Jag bad och ropade:</v>
<v n="10">"Herre, vad vinner du genom att låta mig dö? Hur ska jag då kunna prisa dig inför alla mina vänner? Kan en död berätta för världen om din trofasthet?</v>
<v n="11">Hör mig, Herre! Ge mig nåd, och hjälp mig!"</v>
<v n="12">Då förvandlade du min sorgesång till glädjedans! Ja, du tog av mig sorgdräkten och klädde mig i festkläder.</v>
</c>
<c n="31">
<v n="1" t="2">Herre, jag söker skydd hos dig. Låt aldrig mina fiender besegra mig! Befria mig, för du är Gud och gör alltid det som är rätt.</v>
<v n="3">Skynda dig att svara när jag ropar till dig! Böj dig djupt ner och hör den bön som jag viskar fram! Låt mig vara säker som i en borg på ett högt berg, räddad undan mina fiender.</v>
<v n="4">Ja, du är mitt skydd och min borg. Led mig ut ur denna fara för ditt namns skull!</v>
<v n="5">Dra mig ur fällorna som mina fiender i hemlighet har gillrat åt mig. Du är min enda tillflykt.</v>
<v n="6" t="7">I dina händer överlämnar jag min ande för du har räddat mig, Gud, och du håller dina löften. Jag tillber bara dig och jag hatar alla som tillber avgudar.</v>
<v n="8">Jag jublar av glädje för jag vet att du älskar mig. Du vet om mina svårigheter och ser min själ som är i nöd.</v>
<v n="9">Du har hindrat mina fiender från att gripa mig. Nu är jag fri, och jag kan gå dit jag vill.</v>
<v n="10" t="11">Herre, förbarma dig över mig i mina svårigheter! Mina ögon är röda av gråt. Min hälsa har brutits ner, och jag håller på att tyna bort av plågor. Under sorger och bekymmer rinner mitt liv iväg. Mina synder har sugit musten ur mig och mina leder är förlamade.</v>
<v n="12">Alla mina fiender föraktar mig, och mina grannar och vänner gör det ännu mer. De är rädda för att möta mig och vänder bort blicken när jag går förbi dem.</v>
<v n="13">Jag är lika bortglömd som en död man, ja, jag är som en sprucken kruka som kastas bort.</v>
<v n="14">Jag märker vad de säger bakom min rygg. De vill skrämma mig och de går tillsammans för att röja mig ur vägen.</v>
<v n="15" t="16">Men jag litar på dig, Herre! Jag håller fast vid att endast du är min Gud. Mitt liv ligger i dina händer hur än framtiden blir för mig.</v>
<v n="17">Låt din nåd lysa över din tjänare! Rädda mig, för du är så god!</v>
<v n="18">Skäm inte ut mig, Herre, genom att inte svara när jag ropar till dig om hjälp. Låt i stället de ogudaktiga människorna få skämmas över det som de litar på! Låt dem ligga stilla i sina gravar,</v>
<v n="19">där deras lögnaktiga läppar till sist har tystnat, dessa fräcka människor, som har anklagat oskyldiga människor för att göra vad som är ont.</v>
<v n="20">Vilken godhet du visar dem som öppet ärar dig. Den vilar över dem som litar på dig och fruktar dig.</v>
<v n="21">Göm och skydda dina kära med din närvaro. Låt dem vara trygga i dina händer, trygga för människor som svurit sig samman mot dem.</v>
<v n="22">Välsignad vare Herren, för han visade mig sin eviga kärlek när jag befann mig i en belägrad stad. Där fick jag erfara hans underbara kärlek.</v>
<v n="23">Förskräckt tänkte jag att Herren redan hade övergett mig. Men du hörde när jag ropade till dig om hjälp.</v>
<v n="24">Älska Herren, alla ni som tjänar honom. Alla dem som håller sig till honom beskyddar han, men alla som vänder sig bort från honom straffar han strängt.</v>
</c>
<c n="32">
<v n="1" t="2">Vilken lycka för dem som fått sin skuld förlåten! Vilken glädje när synderna plånas ut! Vilken befrielse det blir för dem som har bekänt sina synder och fått dem utplånade av Gud.</v>
<v n="3">Det fanns en period i mitt liv, när jag ville hålla det hemligt vilken syndare jag var. Men min oärlighet gjorde mig olycklig, och varje dag blev en missräkning.</v>
<v n="4">Både dag och natt straffade du mig. Min livskraft torkade upp som vatten en varm sommardag.</v>
<v n="5">Till slut bekände jag alla mina synder för dig. Jag ville inte längre tiga med allt orätt jag gjort. Jag sa för mig själv: "Jag ska bekänna allt inför Herren."Och du förlät mig verkligen, och all min skuld försvann.</v>
<v n="6">Därför ska alla som tror bekänna sina synder inför Gud, medan det ännu är tid att få förlåtelse. Då kommer domen inte att drabba dem.</v>
<v n="7">Hos dig känner jag mig säker, och du tillåter inte att ångest och nöd griper tag i mig. Därför sjunger jag högt om din frälsning.</v>
<v n="8">Du sa till mig: "Jag vill undervisa dig och leda dig på den väg du ska gå. Jag ska ge dig råd och jag ska följa dig med min blick.</v>
<v n="9">Var därför inte som hästar eller åsnor, som måste ha betsel i munnen för att hålla sig på vägen!"</v>
<v n="10">Många sorger drabbar ogudaktiga människor, men en bestående kärlek omger dem som litar på Herren.</v>
<v n="11">Ni som tillhör Herren, var glada och jubla högt. Gud lyssnar till er. Sjung av glädje.</v>
</c>
<c n="33">
<v n="1">Ni alla rättfärdiga, låt er glädje välla fram i lovprisning till Herren, för det är rätt att prisa honom!</v>
<v n="2">Spela lovsånger på stränginstrument och harpor!</v>
<v n="3">Sjung nya sånger för honom, spela på alla era instrument och sjung av glädje!</v>
<v n="4">Allt vad Herren säger det menar han, och allt han gör kan man lita på.</v>
<v n="5">Han älskar allt som är gott och rätt. Överallt på jorden kan man njuta av hans godhet.</v>
<v n="6">Han uttalade bara ett ord, och himlen formades. Solen, månen och stjärnorna kom till på hans befallning.</v>
<v n="7">Han samlade haven till en plats, och han fyllde havsdjupen med deras vatten.</v>
<v n="8">Alla i hela världen, män, kvinnor och barn, frukta Herren och visa vördnad för honom.</v>
<v n="9">När han talade skapades världen. Den kom till på hans befallning.</v>
<v n="10">Med ett enda andetag kan han förgöra alla planer som smids av dem som står emot honom,</v>
<v n="11">men hans egen plan består för evigt. Hans avsikter är desamma generation efter generation.</v>
<v n="12">Välsignat är det folk vars Gud Herren är, det folk som han har utvalt till sitt eget!</v>
<v n="13" t="15">Från himlen där Herren bor, ser han varje människa. Han har skapat människornas hjärtan och vakar noggrant över allt de gör.</v>
<v n="16" t="17">Inte ens den mest välrustade armé kan rädda en kung, för enbart styrka är inte tillräckligt för att rädda någon. En enda stridshäst räcker inte för att vinna seger. Den är stark, men den kan inte rädda någon.</v>
<v n="18" t="19">Men Herren beskyddar alla som lyder honom, och som litar på hans ständiga kärlek. Han håller dem vid liv, även under hungersnöd!</v>
<v n="20">Vi sätter vårt hopp till Herren, för han ska rädda oss.</v>
<v n="21">Undra inte på att vi är lyckliga i Herren! Vi litar på hans heliga namn!</v>
<v n="22">Ja, Herre, låt din ständiga kärlek omge oss, för vi hoppas bara på dig!</v>
</c>
<c n="34">
<v n="1" t="2">Jag vill lova Herren, vad som än händer. Jag ska alltid tala om hans härlighet och nåd.</v>
<v n="3">Jag vill prisa honom för vad han gjort. Alla modlösa kan fatta mod igen.</v>
<v n="4">Låt oss prisa Herren tillsammans och göra hans namn känt.</v>
<v n="5">Jag ropade till honom och han svarade mig, och han befriade mig från all min fruktan.</v>
<v n="6">De som ser upp till Herren kommer att stråla av glädje, och de kommer aldrig att bli besvikna.</v>
<v n="7">Det var precis vad som hände med mig. Jag orkade inte längre, och då ropade jag till Herren och han hörde mig. Han räddade mig ur alla svårigheter,</v>
<v n="8">för Herrens ängel ställer sig skyddande bredvid den som tar Gud på allvar.</v>
<v n="9">Pröva Herren, och upplev själv hur god han är! Se hur han slösar sin barmhärtighet på alla dem som litar på honom!</v>
<v n="10">Frukta Herren, alla ni som tillhör honom, för alla som gör det har allt de behöver.</v>
<v n="11">Ibland finner inte ens unga, starka lejon något byte, men de som söker Herren behöver aldrig sakna någonting.</v>
<v n="12">Barn, kom och lyssna, och låt mig få undervisa er om hur viktigt det är att lyda Herren och leva för honom!</v>
<v n="13">Vill ni få ett långt, innehållsrikt liv?</v>
<v n="14">Tänk då på vad ni säger! Ljug aldrig!</v>
<v n="15">Vänd er bort från all ondska, och ställ era liv i det godas tjänst! Försök att leva i frid med alla! Ansträng er verkligen för att göra det!</v>
<v n="16">Herrens ögon vakar intensivt över alla dem som lever så, och hans öron uppfattar när de ropar till honom.</v>
<v n="17">Men alla ogudaktiga människor ska Herren utplåna från jorden. När de dött ska man inte ens komma ihåg dem.</v>
<v n="18">Ja, Herren lyssnar när uppriktiga människor ropar till honom om hjälp och han räddar dem ur alla deras svårigheter.</v>
<v n="19">Herren är nära dem som är förtvivlade och han räddar dem som förlorat allt hopp.</v>
<v n="20">En god man får också uppleva lidande och smärta, han kommer inte undan det. Men Herren hjälper honom</v>
<v n="21">och skyddar honom och hans ben ska inte krossas.</v>
<v n="22">Ondskan ska själv döda dem som är onda. Stränga straff är utmätta för dem som hatar det goda.</v>
</c>
<c n="35">
<v n="1">Herre, bekämpa dem som bekämpar mig! Förklara krig mot dem som anfaller mig!</v>
<v n="2">Sätt på dig rustningen och grip tag i din sköld.</v>
<v n="3">Lyft spjutet till mitt försvar och ställ dig i vägen för mina förföljare! Säg till mig: "Jag är din räddning!"</v>
<v n="4">Förolämpa alla som försöker att döda mig! Slå dem tillbaka, och gör dem förvirrade!</v>
<v n="5">Låt dem blåsa bort som löv för vinden, när Herrens ängel jagar bort dem.</v>
<v n="6">Gör deras väg mörk och slipprig, när Herrens ängel förföljer dem!</v>
<v n="7">Fastän jag inte hade gjort något ont, lade de ut en fälla för mig och grävde en fallgrop på min väg.</v>
<v n="8">Låt dem drabbas av undergång utan att de vet om det. De ska fastna i sina egna fällor och dö.</v>
<v n="9">Men jag ska jubla och glädja mig i Herren när han griper in och räddar mig.</v>
<v n="10">Ur djupet av mitt inre stiger lovsången upp till honom. Finns det någon som han i himlen eller på jorden? Vem kan som Herren skydda den svage och hjälplöse? Och vem skyddar den fattige och den som lider nöd från dem som vill beröva dem det lilla de har?</v>
<v n="11">Dessa falska människor vittnar emot mig. De anklagar mig för sådant som jag inte ens har hört talas om.</v>
<v n="12">Jag försöker att behandla dem väl, men vad tjänar det till. Se hur illa de gör mig! Jag är förtvivlad!</v>
<v n="13">När de var sjuka, klagade jag inför Herren och jag klädde mig i sorgkläder. Jag bad att han skulle göra dem friska. Jag vägrade till och med att äta. Jag bad allvarligt för dem, men Gud svarade mig inte.</v>
<v n="14">Jag sörjde, som om det varit min mor eller en vän eller min bror som varit sjuk och nära döden.</v>
<v n="15">Men nu när jag själv har hamnat i svårigheter, då är de skadeglada. När de träffas, pratar de och skvallrar om mig. Och jag känner inte ens allesammans,</v>
<v n="16">för de har slagit sig ihop med en massa främlingar som gör allt för att skada och förbanna mig.</v>
<v n="17">Herre, hur länge ska du stå där overksam och se på? Gör något och rädda mig! Jag har bara ett liv, och dessa uppretade lejon är ute efter att ta det!</v>
<v n="18">Rädda mig, så ska jag tacka dig inför hela ditt folk, ja, inför alla ska jag lova dig!</v>
<v n="19">Låt inte dem som slåss mot mig segra utan orsak! Låt dem inte glädjas över mitt fall, utan låt dem dö!</v>
<v n="20">Det som de säger leder inte till fred. Nej, de tänker bara på att kunna anklaga vanliga hederliga människor.</v>
<v n="21">De beskyller mig för att ha handlat fel! De skriker: "Vi har nog sett vad du har gjort."</v>
<v n="22">Herre, du har också sett det. Tig inte! Överge mig inte nu!</v>
<v n="23">Grip in, Herre, min Gud och försvara mig!</v>
<v n="24">Eftersom du är en rättvis domare ska du förklara mig "icke skyldig".</v>
<v n="25">Låt inte mina fiender få glädja sig över mig i mina svårigheter. Låt dem inte få säga till varandra: "Nu är vi av med honom, det blev som vi ville".</v>
<v n="26">Låt dem skämmas! Låt dem som trotsar mig och som gläder sig över mina olyckor, själva drabbas av olyckor som tar ifrån dem allt vad de äger och har! Avslöja dem!</v>
<v n="27">Men låt alla dem som önskar mig framgång få jubla av glädje och säga: "Stor är Herren, som vill att alla som tjänar honom ska leva i frid!"</v>
<v n="28">Då ska jag berätta för alla om hur stor och hur god du är. Ja, jag ska prisa dig dagen lång.</v>
</c>
<c n="36">
<v n="1" t="2">Djupt i de gudlösa människornas hjärtan ligger synden på lur och uppmanar dem ständigt att handla ogudaktigt. De har ingen gudsfruktan som kan hindra dem.</v>
<v n="3">De inbillar sig att de kan dölja allt ont de gör och inte bli straffade.</v>
<v n="4">Men allt de säger är lögn och bedrägeri. De gör inte längre sådant som är rätt och riktigt.</v>
<v n="5">Ända tills de somnar smider de onda planer. De har medvetet bestämt sig för att göra det som är ont och ingen kan rubba dem.</v>
<v n="6">Herre, din kärlek är utan gräns, precis som himlen. Din trofasthet sträcker sig bortom molnen.</v>
<v n="7">Din rättvisa är lika orubblig som väldiga berg. Dina beslut är lika fyllda av vishet som havet med vatten. Både människor och djur är i din hand.</v>
<v n="8">Vad dyrbar din eviga kärlek är, Gud! Alla människor får skydd under dina vingars skugga.</v>
<v n="9">Du matar alla med välsignelser från ditt eget bord och låter dem dricka ur dina glädjekällor.</v>
<v n="10">Du är livets källa. Vårt ljus kommer från ditt ljus.</v>
<v n="11">Ge oss din kärlek. Den sviker aldrig dem som känner dig! Upphör aldrig med att göra gott mot dem som längtar efter att göra din vilja.</v>
<v n="12">Låt inte dessa stolta män få trampa på mig. Och låt inte dessa ogudaktiga människor få knuffa undan mig med sina händer.</v>
</c>
<c n="37">
<v n="1">Var aldrig avundsjuk på de ogudaktiga!</v>
<v n="2">Snart vissnar de bort som gräset och försvinner.</v>
<v n="3">Lita i stället på Herren. Var vänlig och god mot andra, så kommer du att få leva i trygghet i landet.</v>
<v n="4">Gläd dig över Herren! Då kommer han att ge dig vad ditt hjärta mest av allt önskar.</v>
<v n="5">Överlåt allt du gör åt Herren och bekymra dig inte om framtiden. Lita på honom, för han ska hjälpa dig.</v>
<v n="6">Alla kommer att se hur oskyldig du är, för Herren ska försvara dig och låta din rättfärdighet lysa som middagssolen.</v>
<v n="7">Visa tålamod, och vänta på att Herren ska gripa in. Var inte avundsjuk på ogudaktiga människor som har framgång.</v>
<v n="8">Låt inte din vrede ta överhanden! Och reta inte upp dig, för det gör dig bara illa.</v>
<v n="9">De som gör ont ska Gud utrota, men de som litar på Herren ska ta landet i besittning.</v>
<v n="10">Det dröjer inte länge innan de ogudaktiga försvinner, och förgäves kommer man att söka efter dem.</v>
<v n="11">Men alla som litar på Herren ska bli välsignade och ärva landet. Deras lycka kommer inte att veta av några gränser.</v>
<v n="12" t="13">Herren skrattar åt de gudlösas onda planer, för han vet att domens dag kommer för dem.</v>
<v n="14">Samvetslösa människor gör allt för att avrätta fattiga och förtryckta. De är beredda att slakta dem som är uppriktiga.</v>
<v n="15">Men deras svärd kommer att riktas mot deras egna hjärtan, och alla deras vapen ska brytas sönder.</v>
<v n="16">Det är bättre att äga lite och göra det Gud vill, än att vara rik och samtidigt förakta Gud.</v>
<v n="17">Herren ska nämligen göra slut på de ogudaktigas maktfullkomlighet, men de som är trogna mot honom tar han hand om.</v>
<v n="18">Dag efter dag lägger Herren märke till de goda gärningar som gudfruktiga människor gör och ger dem en evig belöning. När svåra tider kommer har han omsorg om dem.</v>
<v n="19">Till och med när det blir hungersnöd kommer de att ha tillräckligt att äta. Men de ogudaktiga ska gå under.</v>
<v n="20">De kommer att vissna som gräset på fälten och försvinna som rök.</v>
<v n="21">De ogudaktiga lånar pengar men betalar inte tillbaka. De gudfruktiga däremot är generösa med sina gåvor.</v>
<v n="22">De som välsignas av Herren ska ärva jorden, men de som förbannas av honom kommer att dö.</v>
<v n="23">Herren leder goda människor, och han gläder sig över varje steg de tar.</v>
<v n="24">Om de faller blir de inte liggande, för Herren fattar dem vid handen och reser upp dem.</v>
<v n="25">Jag är nu en gammal man, och under alla mina år har jag aldrig sett Herren överge en människa som älskar honom. Inte heller har jag sett de gudfruktigas barn gå hungriga.</v>
<v n="26">I stället kan de gudfruktiga vara generösa och ge och låna ut till andra, och deras barn är en välsignelse.</v>
<v n="27">Om du vill ha ett evigt hem, så överge allt ont och gör det som är gott!</v>
<v n="28">Herren älskar ju rättvisa och ärlighet, och han överger inte sitt folk. De kommer att leva tryggt i evighet. De ogudaktigas barn ska förgås,</v>
<v n="29">men de som älskar det goda ska få bo i landet och leva där för all framtid.</v>
<v n="30" t="31">Den som fullständigt litar på Gud är vis och har rätt i det han säger. Guds bud finns alltid i hans inre och han går målmedvetet sin väg.</v>
<v n="32">De ogudaktiga spionerar på de gudfruktiga och väntar sedan på lämpligt tillfälle att döda dem.</v>
<v n="33">Men Herren tänker inte låta dessa ogudaktiga människor lyckas - inte heller tänker han låta de gudfruktiga bli oskyldigt dömda, när de ställs inför rätta.</v>
<v n="34">Var inte otålig för att Herren inte gjort något än! Fortsätt på hans väg. Till slut kommer han att hedra dig och ge dig det land som han lovat dig, och du ska få se hur de onda förgås.</v>
<v n="35" t="36">Jag kände en gång en stolt och ogudaktig man, en tyrann, lika lång och ståtlig som en av Libanons cedrar. Men när jag skulle besöka honom var han spårlöst borta! Jag sökte efter honom men kunde inte hitta honom!</v>
<v n="37">Men med goda människor är det helt annorlunda! De goda, oskyldiga och pålitliga människorna, fridens människor, har däremot en lysande framtid framför sig. För dem blir det ett lyckligt slut,</v>
<v n="38">men de ogudaktiga ska förgöras. Deras framtid innebär död.</v>
<v n="39">Herren frälser de gudfruktiga! Han är deras räddning och deras tillflykt, när svårigheterna kommer.</v>
<v n="40">Hos honom finner de hjälp och räddning, ja han skyddar dem för de ogudaktiga och står vid deras sida.</v>
</c>
<c n="38">
<v n="1" t="2">Herre, du har låtit mig känna av din vrede.</v>
<v n="3">Dina pilar har genomborrat mig. Dina slag krossar mig.</v>
<v n="4" t="5">Min kropp är sjuk, eftersom du är ond på mig. Mina synder anklagar mig och har brutit ner min hälsa. De är en börda, som jag inte orkar bära.</v>
<v n="6">Mina sår stinker och är fyllda med var.</v>
<v n="7">Jag går böjd och plågas av smärta varje dag.</v>
<v n="8">Mina njurar bränner, ja, hela min kropp är sjuk.</v>
<v n="9">Jag är uttröttad, nedbruten och förtvivlad.</v>
<v n="10">Herre, du vet vad jag längtar efter! Tänk att än en gång få hälsan tillbaka. Du hör varje suck.</v>
<v n="11">Mitt hjärta slår oregelbundet, min styrka avtar och jag börjar bli blind.</v>
<v n="12">Mina vänner håller sig borta från mig och är rädda för min sjukdom, ja, till och med min egen familj håller sig på avstånd.</v>
<v n="13">Under tiden försöker mina fiender att döda mig. De tänker att ruinera mig och använder hela dagarna till att fundera ut hur det ska kunna ske.</v>
<v n="14" t="15">Men jag lyssnar inte till deras hotelser. Jag håller tyst, för jag har inget att säga.</v>
<v n="16">Jag väntar på dig, Herre. Svara mig!</v>
<v n="17">Tillåt inte att mina fiender triumferar över mig, och att de gläder sig över min olycka!</v>
<v n="18">Gång på gång är jag nära att falla, och jag plågas hela tiden av smärta.</v>
<v n="19">Jag bekänner min synd. Jag sörjer över vad jag har gjort.</v>
<v n="20">Mina fiender förföljer mig med all kraft och fortsätter att hata mig utan orsak.</v>
<v n="21">De lönar gott med ont och angriper mig, därför att jag står för det som är rätt.</v>
<v n="22">Lämna mig inte, Herre! Gå inte bort,</v>
</c>
<c n="39">
<v n="1" t="2">Jag sa för mig själv: Jag ska sluta att klaga! Jag ska hålla tyst, särskilt när de ogudaktiga finns runt omkring mig!</v>
<v n="3">Men det hjälpte inte. När jag stod där tyst, vällde oron fram inom mig, och den blev bara större och större.</v>
<v n="4">Ju mer jag grubblade, desto mer brännande blev elden inom mig. Till slut kunde jag inte längre tiga, utan jag ropade till Gud:</v>
<v n="5">Herre, hjälp mig att inse hur kort min tid på jorden är! Låt mig förstå att jag bara är här ett ögonblick.</v>
<v n="6" t="7">Snabbt som en skugga försvinner livet ifrån mig. Hela min livstid är bara som ett ögonblick för dig.Du stolta människa, lika plötsligt som skuggan försvinner du! Hur stark du än är, är du bara som en vindfläkt som drar förbi. Du släpar och sliter och samlar på dig rikedomar som ändå någon annan får slösa bort.</v>
<v n="8">Därför, Herre, står mitt enda hopp till dig.</v>
<v n="9">Befria mig från mina synder, för annars kommer till och med dårarna att skratta åt mig!</v>
<v n="10">Herre, nu ska jag hålla tyst. Jag tänker inte öppna munnen och inte heller klaga det minsta, för mitt straff kommer från dig.</v>
<v n="11">Herre, plåga mig inte längre, för om du fortsätter dör jag under dina slag.</v>
<v n="12">När du straffar en människa gör du slut på allt som är henne kärt. Det faller sönder som ett tyg som äts upp av mal. Ja, människan är sannerligen inte mer än en vindpust!</v>
<v n="13">Hör min bön, Herre, lyssna när jag ropar! Slå dig inte till ro och glöm inte mina tårar. Jag är en gäst och en främling här på jorden, precis som mina förfäder.</v>
</c>
<c n="40">
<v n="1" t="2">Tryggt väntade jag på att Herren skulle hjälpa mig. Då vände han sig till mig och hörde mitt rop på hjälp.</v>
<v n="3">Han drog upp mig ur hopplöshetens grop, upp ur träsket och dyn, och ställde mig på fast mark.</v>
<v n="4">Han lärde mig en ny sång, en lovsång till vår Gud, som många ska få höra. Då ska de stå häpna inför Herren och börja tro på honom.</v>
<v n="5">Lyckliga är de som tror på Herren och som inte är tillsammans med lögnare och stolta människor.</v>
<v n="6">Herre, Gud, du har gjort stora under ibland oss, och vi är alltid i dina tankar. Ingen är som du. Dina underbara gärningar är så många att ingen kan räkna upp dem.</v>
<v n="7">Offer och brännoffer kan inte tillfredsställa dig. Du kräver inte att man slaktar djur och bränner dem på altaret, men du har gett mig öppna öron, så att jag kan höra dig och lyda dig.</v>
<v n="8">Därför säger jag: "Här är jag.</v>
<v n="9">Jag vill gärna göra det du väntar av mig, min Gud, för din lag är skriven i mitt inre!"</v>
<v n="10">För alla människor har jag talat om att du förlåter synder. Ingenting har hindrat mig från det, Herre.</v>
<v n="11">Jag har inte heller tigit, utan talat om att du befriat oss. Jag har berättat om din trofasthet och hjälp. Inför alla har jag sagt att du älskar oss.</v>
<v n="12">Herre, jag vet att du alltid är barmhärtig mot mig! Din kärlek och trofasthet är mitt enda hopp.</v>
<v n="13">Annars skulle jag gå under. Problem i massor har hopat sig över mig, och min synd, som är alltför stor för att kunna överblickas, tynger mig. Därför har jag tappat modet.</v>
<v n="14">Herre, befria mig! Skynda dig och kom till min hjälp!</v>
<v n="15" t="16">Låt förvirring drabba dem som försöker döda mig. Avslöja dem och låt dessa skadeglada människor stå där med skammen. Låt dem inte lyckas!</v>
<v n="17">Men alla som vänder sig till Herren ska jubla över hans frälsning. De ska ständigt säga: "Herren är stor!"</v>
</c>
<c n="41">
<v n="1" t="2">Gud välsignar dem som tar hand om fattiga och svaga. Han hjälper dem 			när de råkar ut för svårigheter.</v>
<v n="3">Han skyddar dem och håller dem vid liv. I hela landet ska man tala om deras lycka, och Gud kommer inte att utlämna dem till deras fiender.</v>
<v n="4">Han vårdar dem när de är sjuka och lindrar deras plågor och bekymmer.</v>
<v n="5">Därför ber jag till dig: "Herre, var nådig mot mig och gör mig frisk igen, för jag har bekänt mina synder!"</v>
<v n="6">Mina fiender känner inget medlidande med mig. De önskar att jag ska dö och säger skadeglada: "Snart är han borta, och ingen kommer att komma ihåg honom."</v>
<v n="7">De är så vänliga när de kommer och besöker mig, men i verkligheten är de glada när de ser att jag ligger och vrider mig i mina plågor.</v>
<v n="8">Och bakom min rygg viskar de till varandra:</v>
<v n="9">"Han är dödssjuk och kommer aldrig mer upp ur sängen!"</v>
<v n="10">Till och med min bäste vän har vänt sig emot mig, honom som jag så fullständigt litade på och som så ofta åt tillsammans med mig!</v>
<v n="11">Herre, överge mig inte! Gör mig frisk, så att jag kan göra upp räkningen med mina fiender!</v>
<v n="12">Om du inte låter dem segra över mig, utan låter mig leva, då vet jag att du älskar mig.</v>
<v n="13">Du hjälper mig, eftersom jag bara gjort vad som är rätt, och jag ska få vara i din närhet för evigt.</v>
</c>
<c n="42">
<v n="1" t="2">Som hjorten längtar efter friskt vatten, så längtar jag efter dig, min Gud.</v>
<v n="3">Jag törstar efter dig, du den levande Guden. Var kan jag finna dig, vart ska jag gå för att tillbe dig?</v>
<v n="4">Jag gråter dag och natt och ropar till dig om hjälp, och hela tiden frågar mina fiender hånfullt: "Var är din Gud?"</v>
<v n="5" t="6">Fatta mod, min själ! Kom ihåg alla de gånger (hur skulle jag förresten kunna glömma dem!), när vi gick i procession till templet, och vi sjöng med glädje och prisade Herren. Varför är jag så deprimerad? Varför är jag så orolig och ledsen? Jag sätter mitt hopp till Gud! Jag ska åter tacka honom. Ja, än en gång ska jag få prisa honom för hans hjälp.</v>
<v n="7">Ändå står jag här dyster och nere, men jag ska tänka på din godhet mot detta underbara land, där Jordan flyter fram och där bergen Hermon och Misar reser sig.</v>
<v n="8">Hans svallande vågor slår över mig, och sorgefloderna sköljer över mig som dånande vattenfall.</v>
<v n="9">Och ändå slösar Herren dag efter dag sin trofasta kärlek på mig. Under natten sjunger jag sånger och ber till honom, den Gud som ger mig liv.</v>
<v n="10">"Gud, min klippa!" Jag ropar till dig: "Varför har du övergett mig? Varför måste jag utstå dessa anfall från mina fiender?"</v>
<v n="11">Deras förolämpningar har brutit ner mig, när de gång efter gång hånat mig och frågat: "Var är din Gud?"</v>
</c>
<c n="43">
<v n="1">Gud, försvara mig mot dessa hjärtlösa och svekfulla människors anklagelser för jag är oskyldig!</v>
<v n="2">Du, o Gud, är min enda tillflykt. Varför har du ställt mig åt sidan? Varför måste jag känna av mina fienders förtryck?</v>
<v n="3">Sänd ditt ljus och din sanning! Låt dem leda mig till ditt tempel på Sion, ditt heliga berg!</v>
<v n="4">Där ska jag med jublande glädje gå till Guds altare och prisa honom. Med min harpa ska jag spela inför min Gud.</v>
<v n="5">Min själ, varför är du så orolig och ledsen? Lita på Gud! Jag ska än en gång prisa honom för hans underbara hjälp. Han ska få mig att be igen, för han är min Gud!</v>
</c>
<c n="44">
<v n="1">Gud, vi har hört om de stora under du gjorde för länge sedan.</v>
<v n="2" t="3">Våra förfäder har berättat om hur du drev ut de främmande folken från detta land och gav det till oss. Du skingrade folken som bodde där, men vårt folk lät du breda ut sig och blomstra.</v>
<v n="4">Vi vann inte seger genom vår egen styrka och med våra egna vapen, utan genom din mäktiga kraft, och du log mot oss och hjälpte oss eftersom du älskade oss.</v>
<v n="5">Du är min kung och min Gud. Under ditt befäl segrade ditt folk,</v>
<v n="6">för det är bara genom din kraft och genom ditt namn som vi kan trampa ner våra fiender.</v>
<v n="7">Jag litar inte på mina vapen. De kan inte rädda mig.</v>
<v n="8">Bara du kan ge oss seger över fienderna som hatar oss.</v>
<v n="9">Jag är stolt över min Gud. Herre, jag kan aldrig tacka dig nog!</v>
<v n="10">Och trots detta har du visat bort oss för en tid. När våra trupper drog ut till strid följde du inte med.</v>
<v n="11">Attacken från våra fiender var så stark att vi måste fly. De intog vårt land och plundrade det.</v>
<v n="12">Du tillät att vi slaktades som får, och de som kom undan med livet spreds ut bland främmande folk.</v>
<v n="13">Du sålde oss för en struntsumma som om vi inte hade något värde alls.</v>
<v n="14">Grannfolken skrattar och hånar oss för allt det onda du har gjort oss.</v>
<v n="15">Du har sett till att ordet "jude" har blivit ett öknamn, föraktat och till en skam bland folken, avskytt av alla.</v>
<v n="16" t="17">Jag är ständigt hånad och förolämpad och får hela tiden lyssna till hur mina fiender förbannar mig.</v>
<v n="18">All denna olycka har kommit över oss, Herre, trots att vi aldrig har glömt dig. Och vi har inte överträtt ditt förbund.</v>
<v n="19">Våra hjärtan har inte övergett dig! Inte med ett enda steg har vi vikit av från din väg.</v>
<v n="20">Om vi hade gjort det, skulle vi ha förstått varför du lämnade oss bland schakaler i ödemarken och sände oss in i mörker och död.</v>
<v n="21">Om vi hade glömt att tillbe vår Gud och i stället hade bett till andra gudar,</v>
<v n="22">skulle då inte Gud genast ha vetat om det? Jo, för han känner varenda hemlig tanke.</v>
<v n="23">Men nu är det för att vi tjänar dig som man förföljer och dödar oss! Vi är som får som väntar på att bli slaktade.</v>
<v n="24">Vakna, Herre! Res dig upp! Varför sover du? Är vi förkastade för evigt?</v>
<v n="25">Varför gömmer du dig för oss? Ser du inte vår sorg och vårt förtryck?</v>
<v n="26">Förolämpade ligger vi med ansiktet i smutsen.</v>
</c>
<c n="45">
<v n="1" t="2">Mitt hjärta flödar över av sköna tankar! Jag ska skriva en sång till kungen. Jag har så mycket att säga. Ja, min tunga är som pennan hos den mest inspirerade diktare.</v>
<v n="3">Du är den skönaste av alla.Du har verkligen talets gåva.Gud kommer alltid att välsigna dig.</v>
<v n="4">Rusta dig, du mäktige kung,i din majestätiska glans.</v>
<v n="5">Dra ut i triumf,försvara sanningen, ödmjukheten och rättvisan!Ja, gå framåt till stora segrar!</v>
<v n="6">Dina pilar är vassa,de träffar dina fiender mitt i hjärtat.Folken faller ner inför dina fötter.</v>
<v n="7">Gud, din makt kommer att bestå i evighet.Du regerar över ditt folk med rättvisa.</v>
<v n="8">Du älskar det som är gottoch hatar det onda.Därför har Gud, din Gud,gett dig mer glädjeän någon annan.</v>
<v n="9">Alla dina kläder doftar av dyrbar parfym. I dina palats, dekorerade med elfenben, spelas skön musik.</v>
<v n="10">Kungadöttrar finns bland kvinnorna vid ditt hov. Och till höger om din tron står drottningen som bär juveler av finaste guld.</v>
<v n="11" t="12">Du kungadotter, lyssna nu till vad jag säger. Tänk inte mer på ditt folk och din släkt. Du är vacker och kungen gläder sig åt din skönhet. Visa respekt för honom, för han är din herre.</v>
<v n="13">Invånarna i staden Tyrus, de rikaste människorna i vår tid, kommer att överösa dig med gåvor och försöka skaffa sig förmåner hos dig.</v>
<v n="14">Bruden, kungens dotter, väntar i sin kammare, klädd i bländande kläder som är vävda av guld.</v>
<v n="15">Hon är strålande vacker och går fram till kungen med sina bröllopstärnor i släptåg!</v>
<v n="16">Under glädje och jubel går de i procession in genom palatsportarna!</v>
<v n="17">Även dina söner kommer en dag att bli kungar och regera som dina förfäder. Och du ska göra dem till härskare över hela jorden.</v>
</c>
<c n="46">
<v n="1" t="2">Gud är vår tillflykt och starkhet, en beprövad hjälp i våra svårigheter.</v>
<v n="3">Därför behöver vi inte vara rädda även om hela världen skulle gå under och bergen störta ner i havsdjupen,</v>
<v n="4">även om haven skulle brusa och dåna och bergen skaka!</v>
<v n="5">Det går en flod av glädje genom Guds stad, i Guds, den högstes heliga hus.</v>
<v n="6">Gud själv bor i den staden. Därför står den fast. Redan när dagen gryr kommer han med sin hjälp.</v>
<v n="7">Runtomkring gör folken uppror och riken faller. Och när Gud låter sin mäktiga stämma ljuda förgås jorden.</v>
<v n="8">Gud, befälhavaren över himlens härskaror, är mitt ibland oss. Jakobs Gud är vårt skydd.</v>
<v n="9">Kom och se allt det fantastiska som vår Gud gör,</v>
<v n="10">se hur han gör slut på alla krig på jorden. Se hur han bryter sönder och bränner upp alla vapen!</v>
<v n="11">"Bli tysta och stilla, och erkänn att jag är Gud! Jag står över alla folk och min makt sträcker sig över hela jorden."</v>
</c>
<c n="47">
<v n="1" t="2">Kom allesammans, gläd er och klappa i händerna! Ropa högt och jubla inför Herren!</v>
<v n="3">Herren är en Gud över alla gudar. Han är hela jordens kung som människorna darrar inför.</v>
<v n="4">Han lät oss segra över andra folk för att vi skulle lägga dem under oss.</v>
<v n="5">Han utvalde det land i vilket vi lever. Vi är stolta över det. Vi är hans folk och han älskar oss.</v>
<v n="6">Gud stiger upp på sin tron under mäktiga rop och trumpetstötar.</v>
<v n="7" t="8">Sjung din lovsång till Gud. Ja, sjung ut din lovsång till vår kung, hela jordens kung!</v>
<v n="9">Han sitter på sin heliga tron och regerar över folken.</v>
</c>
<c n="48">
<v n="1" t="2">Herren är stor! Honom ska vi prisa, där han bor i Jerusalem, sin heliga stad.</v>
<v n="3">Vilken fantastisk syn! Se på berget Sion, som reser sig där i norr, högt över slätterna, så att alla kan se det - berget Sion, hela jordens fröjd och den store kungens hem.</v>
<v n="4">Alla vet att Gud själv är Jerusalems försvarare.</v>
<v n="5">Jordens kungar kommer tillsammans för att anfalla staden.</v>
<v n="6">Men så fort de får se den, blir de stela av skräck, och i panik tar de till flykten.</v>
<v n="7">De bävar på samma sätt som när värkarna sätter in hos en gravid kvinna.</v>
<v n="8">Men de kan inte fly undan dig, Herre. De slås i spillror som ett skepp i svår storm.</v>
<v n="9">Vi har hittills bara hört om staden som tillhör vår Gud, han som är Herre över himmel och jord, men nu ser vi den själva! För all framtid har Gud upprättat Jerusalem.</v>
<v n="10">Herre, här i ditt tempel tänker vi på din godhet och kärlek.</v>
<v n="11">Gud, ditt namn är känt över hela jorden! Du prisas överallt. Du regerar med rättvisa</v>
<v n="12">och därför kan Jerusalem glädja sig, därför jublar alla människor i Juda städer.</v>
<v n="13">Gå runt staden och räkna alla dess torn!</v>
<v n="14">Lägg märke till murarna och titta in i palatsen, så att ni kan berätta om dem för era barn.</v>
</c>
<c n="49">
<v n="1" t="2">Lyssna allesammans!</v>
<v n="3">Både stora och små, rika och fattiga, alla innevånare på jorden. Jag har något viktigt att säga er.</v>
<v n="4">Mina ord är visa och tänkvärda,</v>
<v n="5">för från Gud tar jag emot vishet. Genom att spela på min harpa ska jag förklara dem.</v>
<v n="6">Varför ska jag vara rädd när svårigheter kommer och fiender omger mig?</v>
<v n="7">De litar helt på sin rikedom och skryter om hur mycket de äger.</v>
<v n="8">Men ingen kan någonsin betala för någon annans liv, och ingen kan köpa någon fri från döden.</v>
<v n="9" t="10">Ett människoliv kan inte betalas med pengar. Inte ens världens alla rikedomar skulle räcka till för det. Ingen lever här för evigt och ingen kan komma undan graven.</v>
<v n="11">Du rike! Du stolte! Du vise! Du måste dö, som alla de andra! Du lever inte längre än dumma och oförståndiga människor. Du måste lämna din rikedom till andra.</v>
<v n="12">Du uppkallar dina gods och gårdar efter dig själv, precis som om de skulle vara dina för alltid, och som om du skulle kunna leva där i evighet.</v>
<v n="13">Men rikedom och anseende håller ingen människa vid liv. Hon måste dö, precis som djuren.</v>
<v n="14">Så går det för dessa som bara tänker på sitt eget, och låter höra talas om sig.</v>
<v n="15">Som en fårhjord förs de aningslösa till dödsriket, och döden är deras herde. Deras kroppar förmultnar i graven och deras boningar har tjänat ut. Redan nästa dag träder rättfärdiga människor in i deras ställe.</v>
<v n="16">Men jag för min del vet att Gud ska befria min själ från dödens makt.</v>
<v n="17">Låt dig inte imponeras när du ser en stenrik man göra sitt hus ännu praktfullare,</v>
<v n="18">för när han dör kan han inte ta någonting med sig! Inget han samlat ihop följer honom i graven.</v>
<v n="19">Även om en människa säger sig ha levt lyckligt hela livet, och världen högljutt applåderar hennes framgång,</v>
<v n="20">så dör hon ändå till slut som alla andra och går in i ett evigt mörker.</v>
</c>
<c n="50">
<v n="1">Herren, den mäktige Guden, kallar på alla människor från öster till väster!</v>
<v n="2">Guds härlighets ljus lyser från det sköna berget Sion.</v>
<v n="3">Ja, Herren kommer, han kan inte längre hålla tyst. En uppslukande eld går framför honom och en rasande storm omger honom.</v>
<v n="4">Han har kommit för att döma sitt folk. Han ropar till himlen och jorden:</v>
<v n="5">"Kalla samman mitt folk, som genom sina offer på mitt altare har ingått ett förbund med mig, och lovat mig trohet och lydnad."</v>
<v n="6">Gud kommer att döma dem fullständigt rättvist, för hela himlen vittnar om hans rättvisa.</v>
<v n="7">Mitt folk, lyssna, för jag är er Gud! Lyssna! Detta är mina anklagelser mot er:</v>
<v n="8">Jag klagar inte på ert offrande och på de brännoffer ni regelbundet tar med er till mitt altare.</v>
<v n="9">Men det är inte tjurar och bockar som jag begär av er,</v>
<v n="10" t="11">för alla djur både i hagar och i skogar tillhör mig! Jag äger boskapen på de tusentals kullarna! Jag äger fåglarna under himlen och allt levande på marken.</v>
<v n="12">Även om jag var hungrig, skulle jag inte säga det till er, för hela jorden är min, och allt som finns på den.</v>
<v n="13">Tror ni verkligen att jag äter kött från tjurar och dricker blod från bockar?</v>
<v n="14" t="15">Det jag vill ha är er uppriktiga tacksamhet. Jag vill att ni ska uppfylla allt ni lovat mig, den Högste. När ni inte ser någon utväg längre, ropa då till mig om hjälp, så att jag kan befria er och ni kan ära mig.</v>
<v n="16">Men Gud säger till de ogudaktiga människorna: Varför rabblar ni bara upp mina lagar? Sluta med att tala om mina löften,</v>
<v n="17">ni har ju vägrat att lyda mig och struntar helt i mina bud.</v>
<v n="18">När ni ser en tjuv hjälper ni honom, och ni trivs tillsammans med människor som lever i omoral.</v>
<v n="19">Så fort ni öppnar munnen ljuger ni och förbannar.</v>
<v n="20">Ni talar illa om era medmänniskor och till och med om era egna bröder.</v>
<v n="21">Ni trodde att jag inte brydde mig om det, för jag höll mig tyst, men nu ska ni få ert straff. Jag tänker gå till rätta med er och ta itu med er otrohet.</v>
<v n="22">Hör vad jag säger, alla ni som glömt mig. Annars ska jag slita er i stycken, och då kan ingen rädda er längre.</v>
<v n="23">Det offer som ärar mig är att visa tacksamhet mot mig, och de som vandrar på mina stigar ska veta att de kommer att bli frälsta.</v>
</c>
<c n="51">
<v n="1" t="3">En psalm skriven efter det att profeten Natan hade kommit till David och berättat om Guds dom över honom, för hans äktenskapsbrott med Bat-Seba och mordet på hennes man Uria. Gud, du som är kärleksfull och god, var barmhärtig mot mig! Visa medlidande med mig</v>
<v n="4">och rena mig från min synd. Befria mig från all min skuld!</v>
<v n="5">Jag erkänner mitt felsteg, och tanken på det förföljer mig dag och natt.</v>
<v n="6">Det är mot dig, och endast dig, jag har syndat och begått denna fruktansvärda handling. Du såg alltsammans, och du dömer mig rättfärdigt.</v>
<v n="7">Jag är född syndare. Ja, jag är en syndare alltifrån det ögonblick jag blev till i min moders kropp.</v>
<v n="8">Du kräver uppriktighet och ärlighet i hjärtat, ge mig vishet!</v>
<v n="9">Stänk det renande blodet på mig, så att jag blir ren igen. Tvätta bort min synd, så att jag blir vitare än snö!</v>
<v n="10">Du har straffat mig, men låt mig nu få känna glädje igen.</v>
<v n="11">Se inte längre på mina synder, och befria mig från all ondska.</v>
<v n="12">Skapa i mig ett nytt, rent hjärta, Gud, fyllt med rena tankar och stor frimodighet!</v>
<v n="13">Visa inte bort mig för alltid från din närvaro och ta inte din helige Ande ifrån mig!</v>
<v n="14">Låt mig än en gång få känna frälsningens glädje och gör mig villig att lyda dig!</v>
<v n="15">Då ska jag undervisa andra syndare om dina vägar, och de ska vända om till dig.</v>
<v n="16" t="17">Döm mig inte till döden! Min Gud, endast du kan befria mig från min skuld. Då ska jag sjunga om din förlåtelse. Jag ska öppna min mun och prisa dig!</v>
<v n="18">Om du ville ha offer, skulle jag med glädje ge dig sådana! Men du är inte intresserad av brännoffer, som man offrar för att bli kvitt sin skuld.</v>
<v n="19">Det är en förkrossad ande du vill ha, och du kommer inte att visa bort den som i sitt inre är förkrossad och bedrövad.</v>
</c>
<c n="52">
<v n="1" t="3">David skrev denna psalm som en protest mot att hans fiende Doeg dödade 85 präster och deras familjer. Du kallar dig hjälte, eller hur? Du skryter om dina ogudaktiga handlingar mot Guds folk.</v>
<v n="4">Din tunga är vass som en rakkniv, och det onda du gör har du planerat väl.</v>
<v n="5">Du älskar det onda mer än det goda!</v>
<v n="6">Du älskar lögn mer än sanning! Du älskar att skvallra, och du kan säga vad som helst bara för att skada andra. Å, vilken lögnhals du är!</v>
<v n="7">Men Gud kommer att slå ner dig för gott. Han kommer att dra iväg med dig från ditt hem och släpa dig bort från de levandes land.</v>
<v n="8">De som älskar Gud kommer att se det och bli förskräckta. Men sedan kommer de att skratta och säga:</v>
<v n="9">"Titta, så går det för den som inte hoppas på Gud, utan i stället litar på sin rikedom och går allt längre i sin ondska."</v>
</c>
<c n="53">
<v n="1" t="2">Bara en dåre säger för sig själv: "Det finns ingen Gud." Hur kan han säga det? Därför att han lever ett ogudaktigt liv och aldrig gör något som är rätt.</v>
<v n="3">Gud ser ner från himlen på människorna, för han vill se om det finns någon enda som är förståndig och frågar efter hans vilja.</v>
<v n="4">Men alla har vänt honom ryggen. De är fördärvade rakt igenom. Ingen är god, inte en enda.</v>
<v n="5">Hur kan det vara på det sättet? Förstår de ingenting dessa män, som är fyllda av ondska? De slukar mitt folk som om de åt bröd, och de räknar inte längre med mig.</v>
<v n="6">Men snart kommer ångesten och skräcken att lysa ur deras ögon som aldrig förr. Gud ska krossa benen på sitt folks fiender. De är dömda, för Gud har förkastat dem.</v>
</c>
<c n="54">
<v n="1" t="3">David skrev denna psalm vid det tillfälle då Sifs män försökte förråda honom och överlämna honom till Saul. Gud, du är en mäktig Gud. Fräls mig genom din stora kraft! Befria mig 			genom din makt!</v>
<v n="4">Lyssna till min bön,</v>
<v n="5">för våldsamma män, som inte bryr sig om dig, anfaller mig, och dessa grymma män försöker ta mitt liv.</v>
<v n="6">Men jag vet att Gud är min hjälpare. Han är en av mina vänner.</v>
<v n="7">Han ser till att allt det onda som mina fiender gör kommer över dem själva. Ja, Herre, gör slut på dessa ogudaktiga män för du håller alltid vad du lovat!</v>
</c>
<c n="55">
<v n="1" t="2">Lyssna till min bön, Gud! Göm dig inte när jag ropar till dig! Hör mig, Herre!</v>
<v n="3">Lyssna till mig! Jag suckar och gråter under min börda. Sorgen lämnar mig ingen ro.</v>
<v n="4">Mina fiender väsnas och hotar mig med döden. De förtrycker mig och tänker döda mig. Deras raseri och hat vänder sig mot mig för att uppsluka mig.</v>
<v n="5">Jag plågas svårt i mitt inre, och dödsångesten griper mig.</v>
<v n="6">Skräck och fasa gastkramar mig. Jag darrar och är rädd för vad som ska hända mig.</v>
<v n="7">Tänk om jag hade vingar som duvan, så att jag kunde flyga bort och finna en viloplats.</v>
<v n="8">Jag skulle flyga till öknarna långt borta och stanna där.</v>
<v n="9">Jag skulle skynda mig att söka skydd undan denna storm.</v>
<v n="10">Herre, låt mina fiender börja gräla sinsemellan, så att de inte kan göra sig förstådda längre.</v>
<v n="11">Fastän de håller vakt på murarna dag och natt har ondskan och oärligheten förskansat sig i staden.</v>
<v n="12">Våldet har tagit överhanden och på gatorna hotar och bedrar man varandra.</v>
<v n="13">Om det hade varit en fiende som hånat mig, hade jag kunnat stå ut med det. Då kunde jag ha glömt det och flytt.</v>
<v n="14">Men det var du, min vän och följeslagare.</v>
<v n="15">Vilken gemenskap vi hade, och vad mycket intressant vi samtalade om när vi vandrade till Herrens tempel!</v>
<v n="16">Låt döden utan varning ta mina fiender i deras krafts dagar, för synden härskar i deras hem, och de är förgiftade i sina hjärtan.</v>
<v n="17">Men jag vill ropa till Herren, så att han kan frälsa mig, och det kommer han att göra!</v>
<v n="18">Jag vill be till honom både morgon, middag och kväll och jag vill klaga högt inför honom, och han ska lyssna till mig.</v>
<v n="19">Han ger mig lugn och ro. När mina fiender anfaller mig, hur många de än är, kommer ändå inget att hända mig.</v>
<v n="20">Gud själv, han som har regerat i evigheter, kommer inte att bli dem svaret skyldig! De vägrar ju att ändra sig och har ingen som helst respekt för honom.</v>
<v n="21">Min vän, som jag litade på, förrådde mig. Han bröt sina löften.</v>
<v n="22">Hans ord var hala som olja, men hans hjärta var fyllt av stridslust. I hans vackra och inställsamma ord fanns dolkar gömda!</v>
<v n="23">Lämna dina bekymmer till Herren! Han ska bära dem. Han tillåter inte de gudfruktiga att snubbla eller falla.</v>
</c>
<c n="56">
<v n="1" t="3">Herre, var barmhärtig mot mig! Hela dagen har fiendetrupperna ryckt fram. Många är stolta över att få strida mot mig. De längtar efter att kunna besegra mig!</v>
<v n="4" t="5">Men när jag är rädd, sätter jag mitt hopp till Gud. Jag litar på dina löften. Vad kan vanliga dödliga människor göra mot mig, så länge jag litar på dig?</v>
<v n="6">De försöker alltid förvränga vad jag säger. Alla deras planer går ut på att skada mig.</v>
<v n="7">De gömmer sig överallt och lyssnar efter mina steg och väntar på ett lämpligt tillfälle att döda mig.</v>
<v n="8">De tror att de ska lyckas! Men låt dem inte göra det, Herre! Slå dem till marken i din vrede!</v>
<v n="9">Du har sett hur jag plågad har irrat omkring. Alla mina tårar har du räknat, ja du har antecknat varenda en av dem i din bok.</v>
<v n="10">Den dag jag ropar till dig om hjälp, kommer striden att vända och mina fiender att fly! Därför vet jag att Gud är på min sida!</v>
<v n="11" t="12">Jag tror på Gud och prisar honom för hans löften. Jag är inte rädd för någonting som dessa människor skulle kunna göra mig!</v>
<v n="13">Herre, jag ska utan att tveka göra vad jag har lovat dig.</v>
</c>
<c n="57">
<v n="1" t="2">Gud, var barmhärtig mot mig! Jag vill gömma mig under dina vingars skugga tills stormen är över.</v>
<v n="3">Jag vill ropa till himlens Gud, han som ger mig allt vad jag behöver.</v>
<v n="4">Han sänder sin hjälp från himlen och frälsar mig. Han ska rädda mig från dessa lögnare, som hela tiden vill förgöra mig.</v>
<v n="5">Jag är omringad av fiender som är som vilda lejon. Deras tänder är vassa som spjut och deras tungor är som svärd.</v>
<v n="6">Gud, du är upphöjd över himlen. Låt din makt och höghet bli synlig över hela jorden!</v>
<v n="7">Mina fiender har lagt ut fällor för mig. Skräcken griper tag i mig. De har grävt en fallgrop där jag ska gå. Men titta! Nu har de själva fallit ner i den!</v>
<v n="8">Gud, jag känner mig lugn och trygg! Inte att undra på att jag kan sjunga lovsånger till dig!</v>
<v n="9">Vakna upp, min själ! Börja spela på harpa och lyra! Låt oss hälsa den nya dagen med sång!</v>
<v n="10">Herre, jag vill tacka dig bland folken, inför alla människor vill jag sjunga lovsång till dig.</v>
<v n="11">Din kärlek är oföränderlig. Ända upp till himlen räcker den.</v>
</c>
<c n="58">
<v n="1" t="3">Rättvisa, skriker ni, högt uppsatta och mäktiga politiker, ni som inte ens vet vad ordet betyder! Och när ni dömer, gäller då allas lika rätt inför lagen? Nej, inte alls. Med våld gör ni folk till slavar.</v>
<v n="4">Dessa onda män är födda till syndare, de har ljugit från det de var barn!</v>
<v n="5" t="6">De är fulla av ormgift. De är som döva kobror, som inte lyssnar till ormtjusare eller trollkarlar.</v>
<v n="7">Dra ut tänderna på dessa unga lejon, Herre!</v>
<v n="8">Låt dessa mäktiga män försvinna, lika fort som vatten rinner ner i marken! Och när de griper till vapen så gör dem odugliga i deras händer!</v>
<v n="9">Låt dem bli som sniglar som förgås i brännande hetta, eller som dödfödda barn som aldrig får se dagens ljus.</v>
<v n="10">Innan de vet ordet av kommer Gud i sin vrede att utrota dem.</v>
<v n="11">Den gudfruktige ska glädja sig när rättvisan segrar. Han ska vada fram i blod, när han går över fälten där de ogudaktiga ligger slagna.</v>
</c>
<c n="59">
<v n="1" t="2">Skriven av David när kung Saul hade satt vakter vid hans hus för att fånga och döda honom. Min Gud, rädda mig från mina fiender, skydda mig från dem som har 			kommit för att förgöra mig!</v>
<v n="3">Rädda mig från dessa blodtörstiga män! Rädda mig från dessa mördare!</v>
<v n="4">Ser du inte att de lurar på mig för att ta mitt liv. De gör allt vad de kan för att döda mig,</v>
<v n="5">men, Herre, jag har inte gjort något som förtjänar döden. Herre, vakna! Se vad som händer!</v>
<v n="6">Herre, du är Gud. Du är Herre över himmel och jord, och du är Israels Gud! Grip in och straffa alla främmande folk som omger oss! Skona inte dessa ogudaktiga, opålitliga män.</v>
<v n="7">På kvällen smyger de fram och spionerar. De liknar hundar som ylande stryker omkring i staden.</v>
<v n="8">Jag hör hur de förolämpar och förbannar dig, Gud, för de tror att ingen hör dem.</v>
<v n="9">Men du skrattar åt dem, Herre! Du hånler åt dessa hedningar!</v>
<v n="10">Gud, du är min styrka! Jag vill sjunga en lovsång till dig, för du ger mig den trygghet jag behöver.</v>
<v n="11">Min Gud, du älskar mig, och du ska komma till min hjälp. Du ska låta mig få se hur mina fiender besegras.</v>
<v n="12">Döda dem inte för då faller de lätt i glömska. Låt dem i stället irra omkring rastlösa, Herre, innan du slutligen låter dem gå under.</v>
<v n="13" t="14">Dessa stolta lögnare som svär och förbannar, förgör dem i din vrede! Utplåna dem! Låt alla få reda på att Gud regerar i Israel och kommer att regera i hela världen.</v>
<v n="15" t="16">Mina fiender stryker omkring i staden hela natten. De skäller och ylar som hundar som letar efter mat utan att hitta något.</v>
<v n="17">Men varje dag vill jag sjunga högt om din makt och din barmhärtighet, för du har varit min borg, en trygg plats mitt i mina svårigheter.</v>
</c>
<c n="60">
<v n="1" t="3">Skriven av David när han låg i krig med Aram, och då Joab, överbefälhavaren för hans armé, dödade 12.000 av Edoms män i Saltdalen. Gud, du har övergett oss och besegrat oss. Du är vred på oss, men, Herre, kom tillbaka till oss igen och upprätta oss!</v>
<v n="4" t="5">Du har fått ditt folk att darra av skräck. Du har slitit sönder dem, men hela dem nu, Herre, för annars går de under. Du har varit mycket hård mot oss och fått oss att vackla under dina slag.</v>
<v n="6" t="7">Men du har gett oss ett baner att samlas kring, dit vi kan fly för att komma undan fiendens pilar. Nu kan du befria ditt älskade folk. Befria oss med din starka högra hand.</v>
<v n="8" t="9">Gud har lovat att hjälpa oss. Han har gett oss sitt heliga löfte. Inte undra på att jag är glad! "Trakten kring Sikem ska jag ge mitt folk, och Suckot-dalen ska jag se till att de får. Gileads och Manasses områden är fortfarande mina," säger han. "Efraim är min hjälm, och Juda är spiran i min hand.</v>
<v n="10">Moabs land ska bli en obetydlig tjänare och mot Edom ska jag kasta min sko i triumf, och bland filisteerna ska mitt segerrop höras."</v>
<v n="11" t="12">Vem kan leda mig i triumf in i Edoms starka städer? Kan Gud göra det, han som har förkastat oss? Ja, bara han som överlämnade oss i våra fienders våld kan det!</v>
</c>
<c n="61">
<v n="1" t="2">Gud, lyssna till mig! Hör min bön!</v>
<v n="3">Var jag än befinner mig, även om jag är långt borta vid jordens ände, ropar jag till dig om hjälp. När jag är svag och kraftlös leder du mig upp på den höga klippan.</v>
<v n="4">Du är min tillflykt, ett högt torn där mina fiender inte kan nå mig.</v>
<v n="5">Jag ska för alltid bo i ditt tempel och vara trygg under dina vingars skugga.</v>
<v n="6">Du har hört mina löften, Gud, och jag prisar dig varje dag, för du har gett mig alla de välsignelser som tillhör dem som ärar ditt namn.</v>
<v n="7">Ge kungen ett långt liv. Låt honom få regera från generation till generation.</v>
<v n="8">Låt honom regera inför dig i evighet. Skydda honom med din kärlek och sanning.</v>
</c>
<c n="62">
<v n="1" t="2">I stillhet väntar jag på att Herren ska befria mig. Bara från honom kommer min frälsning.</v>
<v n="3">Ja, han, endast han är min klippa, min räddare och mitt försvar. Varför skulle jag då vara rädd?</v>
<v n="4" t="5">Men vad är detta? De anfaller mig nu när jag inte kan försvara mig! Jag är som en lutande vägg, eller en mur som snart störtar samman. De tänker döda mig och använder lögner och bedrägerier för att försöka tvinga mig från tronen. De är så vänliga mot mig när vi träffas, men de förbannar mig i sitt inre!</v>
<v n="6">Jag står emellertid tyst och stilla inför Herren och väntar på att han ska befria mig. Frälsningen kommer bara från honom.</v>
<v n="7">Ja, han själv är min klippa, min räddare och mitt försvar. Varför skulle jag då vara rädd?</v>
<v n="8">Mitt skydd och min ära kommer enbart från Gud. Han är min tillflykt, en klippa där ingen fiende kan nå mig.</v>
<v n="9">Mitt folk, lita hela tiden på honom! Säg till honom vad ni har på hjärtat. Han kan hjälpa er!</v>
<v n="10">Alla människor, både kända och okända, är som en vindpust inför honom. De är alla lika i hans ögon. I vågskålen väger de mindre än luft.</v>
<v n="11" t="12">Tvinga inte till er rikedom genom utpressning eller stöld, men om er rikedom ändå växer så gör er inte beroende av den.</v>
</c>
<c n="63">
<v n="1" t="2">En psalm av David, då han gömde sig i Judeens öken. Gud, min Gud! Vad jag längtar efter dig! Jag behöver dig! Jag törstar efter dig i detta förtorkade och plågade land, där det inte finns en droppe vatten. Vad jag längtar efter att finna dig!</v>
<v n="3">Jag önskar att jag kunde gå in i din helgedom för att se din makt och härlighet.</v>
<v n="4">Din kärlek och nåd betyder mer för mig än mitt eget liv. Därför vill jag prisa dig!</v>
<v n="5">Så länge jag lever tackar jag dig. Och jag lyfter mina händer i bön.</v>
<v n="6">Jag är mätt och tillfredsställd som efter en festmåltid. Därför prisar jag dig med stor glädje.</v>
<v n="7">När jag ligger vaken om natten tänker jag på dig.</v>
<v n="8">Du har alltid hjälpt mig, och under dina skyddande vingars skugga kan jag vara glad!</v>
<v n="9">Jag klamrar mig fast vid dig, och din starka högra arm skyddar mig.</v>
<v n="10">Alla de som tänker döda mig kommer att fara ner i jordens djup.</v>
<v n="11">De kommer att dödas i striden och bli uppätna av vargar.</v>
</c>
<c n="64">
<v n="1" t="3">Jag har råkat i svårigheter, Herre. Lyssna därför till min bön. Rädda mig från dessa ligor av brottslingar som har gått samman för att ta livet av mig.</v>
<v n="4">Deras tungor är vassa som svärd. De avlossar sina grymma ord som pilar riktade mot mitt hjärta.</v>
<v n="5">Från sina bakhåll skjuter de på den oskyldige. Plötsligt och utan förvarning utför de sina illdåd.</v>
<v n="6">De eggar varandra till att göra allt ont. De träffas i hemlighet för att sätta ut sina fällor. "Ingen kommer att se dem," säger de.</v>
<v n="7">De väntar på lämpligt tillfälle att sätta in sina stötar och säger till varandra: Vi har planerat det perfekta brottet.</v>
<v n="8">Men Gud själv skjuter ner dem.</v>
<v n="9">Plötsligt ska hans pil genomborra dem. Deras egna ord bringar dem på fall, och alla som ser dem ligga på marken ska skaka på huvudet.</v>
<v n="10">Alla kommer att bli rädda och man kommer att säga till varandra: "Så gör Gud! Med sådan makt griper han in!"</v>
</c>
<c n="65">
<v n="1" t="2">Gud, vi kommer inför dig i stilla tillbedjan på berget Sion för att uppfylla vårt löfte.</v>
<v n="3">Eftersom du svarar på bön, kommer alla människor till dig.</v>
<v n="4">Du förlåter oss de synder som ständigt plågar oss.</v>
<v n="5">Lyckliga är de som du har utvalt till att bo nära dig i ditt heliga tempel. Där ska du välsigna oss med allt det goda från ditt hus.</v>
<v n="6">Med väldiga gärningar och med stor makt kommer du att försvara oss mot våra fiender. Gud, du som frälser oss, du är en tillflykt för jordens alla folk, även för dem som bor i avlägsna länder.</v>
<v n="7">Med din oerhörda styrka har du format bergen.</v>
<v n="8">Du stillar det stormande havet och låter dess vågor lägga sig. Också de upproriska folken får du att tiga.</v>
<v n="9">Det du gör förvånar alla jordens innevånare. Från öster till väster jublar man inför dig.</v>
<v n="10">Du vattnar jorden för att göra den bördig. Guds floder torkar aldrig ut! Därför får ditt folk stora och rika skördar.</v>
<v n="11">Du vattnar de upplöjda fälten och regnskurar mjukar upp den torra jorden så att säden kan gro.</v>
<v n="12" t="13">På grund av din godhet skänker du oss rika skördar. Till och med i vildmarken finns gröna, saftiga ängar, och från höjderna hörs glädjerop.</v>
</c>
<c n="66">
<v n="1">Sjung till Herrens ära, ni människor på jorden!</v>
<v n="2">Sjung om hans härliga namn! Berätta för alla hur underbar han är!</v>
<v n="3">Vi är stumma av beundran inför vad du gör, Gud! Vilken makt du har! Inte att undra på att dina fiender kapitulerar!</v>
<v n="4">Alla människor på jorden kommer att be till dig och sjunga om din härlighet.</v>
<v n="5">Kom och se vad Gud har gjort! Vilka fantastiska under som händer bland hans folk!</v>
<v n="6">Han gjorde en torr väg genom havet, och våra förfäder kunde ta sig över Jordanfloden till fots. Vilken glädje det var den dagen!</v>
<v n="7">Gud har all makt, och därför regerar han i evighet. Han vakar över folken och ingenting undgår honom. Ingen ska heller kunna göra uppror mot honom.</v>
<v n="8">Prisa Herren, alla folk, och sjung hans lov,</v>
<v n="9">för han håller våra liv i sin hand och ser till att vi inte faller.</v>
<v n="10">Herre, du har satt oss på prov och renat oss med eld på samma sätt som man smälter och renar silvret i degeln.</v>
<v n="11">Vi blev tillfångatagna och jämrade oss under de tunga bördor vi var tvungna att bära.</v>
<v n="12">Du lät fiendetrupper marschera över våra slagna kroppar. Vi gick genom eld och vatten, men till slut förde du oss in i överflöd och rikedom.</v>
<v n="13">Nu kommer jag med brännoffer till ditt tempel, för att offra det jag lovat.</v>
<v n="14">Jag vill ge dig det jag lovade när jag hade det svårt.</v>
<v n="15">Nu kommer jag till dig med feta getter och bockar och tjurar. Röken från dessa offer ska nå upp till dig i skyn.</v>
<v n="16">Kom och lyssna, alla ni som tror på Herren, så ska jag berätta för er vad han har gjort för mig.</v>
<v n="17">Jag ropade till honom om hjälp, och jag sjöng en lovsång till honom.</v>
<v n="18">Om jag haft något orätt i sinnet skulle han inte ha lyssnat till mig.</v>
<v n="19">Men nu lyssnade han på mig och hörde min bön och brydde sig om den!</v>
<v n="20">Välsignad är Gud, som inte vände sig bort när jag bad och inte höll tillbaka sin godhet och kärlek.</v>
</c>
<c n="67">
<v n="1" t="2">Gud, välsigna oss med din nåd. Låt ditt ansikte lysa av glädje då du ser ner till oss!</v>
<v n="3">Sänd oss ut över världen med nyheten om din frälsande kraft och din eviga plan för mänskligheten!</v>
<v n="4">Alla folk på jorden kommer då att tacka och prisa Herren!</v>
<v n="5">Alla människor kommer då att bli glada. De ska jubla av glädje för att du är deras kung och för att du låter rättvisan segra.</v>
<v n="6">Prisa Gud, hela världen! Ja, alla jordens folk tackar dig, för</v>
<v n="7" t="8">jorden har gett stora och rika skördar. Gud, ja, vår egen Gud, kommer att välsigna oss. Till och med folk från de mest avlägsna länder ska tillbe honom.</v>
</c>
<c n="68">
<v n="1" t="2">Res dig, Gud, och skingra alla dina fiender! Jaga bort dem!</v>
<v n="3">Driv bort dem, liksom rök förs bort av vinden! Smält dem som vax i eld! Låt de ogudaktiga utplånas inför dina ögon.</v>
<v n="4">Men den gudfruktige kan glädja sig! Hans glädje känner inga gränser!</v>
<v n="5">Sjung en lovsång till Herren! Stäm upp en sång till honom som rider på molnen! Herren är hans namn! Gläd dig inför honom!</v>
<v n="6">Han är en far för de föräldralösa, och han försvarar änkor, för han är helig.</v>
<v n="7">De ensamma ger han ett hem, och fångarna för han ut i frihet. Därför sjunger de av glädje! Men för dem som gör uppror väntar bara hungersnöd och svåra tider.</v>
<v n="8">Gud, när du drog ut i spetsen för ditt folk och marscherade med det genom öknen</v>
<v n="9">då darrade jorden, och från himlen strömmade regnet ner. Berget Sinai bävade inför dig, Israels Gud.</v>
<v n="10" t="11">Du sände regn i överflöd, Gud, för att det uttorkade landet skulle blomstra igen! Ditt folk, som inte hade någonstans att bo, bor nu där. Av godhet gav du dem detta hem när de var utfattiga.</v>
<v n="12" t="14">Herren ger sina befallningar och fienderna flyr. Kvinnorna där hemma ropar ut de glada nyheterna: "Arméerna som kom för att förgöra oss har flytt!" Och nu delar alla Israels kvinnor på bytet. Se hur de glittrar och glänser i sina juveler av guld och silver! De är alldeles övertäckta, precis som duvorna täcks av sina vingar!</v>
<v n="15">När Gud, den Allsmäktige skingrade sina fiender, då var marken täckt av krigsbyte, precis som när snön täcker Salomos berg.</v>
<v n="16" t="17">Mäktigt reser sig bergen i Basan! Ståtliga bergskedjor med många toppar! Varför ser ni ner på Sions berg med avundsjuka, det berg där Gud har valt att bo i evighet.</v>
<v n="18">Med så många vagnar att man inte kan räkna dem, kommer Herren från Sinai och drar in i sitt heliga tempel på Sions berg.</v>
<v n="19">Han går upp för höjderna och tar fångar med sig i triumftåg. Han får gåvor av människor, till och med av dem som gjort uppror mot honom. För alltid ska han bo där.</v>
<v n="20">Vilken underbar Herre han är! Dag efter dag bär han våra bördor och han ger oss vår frälsning.</v>
<v n="21">Om vi är i nöd griper han in. Han räddar oss från döden.</v>
<v n="22">Men sina fiender kommer han att krossa, för de är envisa och vägrar att sluta med sina illdåd.</v>
<v n="23">Herren säger till sitt folks fiender: "Kom hit, även ni som gömmer er på berget Hermons branta sluttningar eller djupt nere i havet!"</v>
<v n="24">Herrens folk ska förgöra dem och vada i deras blod, och hundarna kommer att få slicka i sig så mycket de orkar.</v>
<v n="25">O Gud, min kung, alla ser när ditt triumftåg drar fram mot helgedomen.</v>
<v n="26">Sångarna går först, och framför musikanterna går flickor som spelar på tamburiner.</v>
<v n="27">Prisa Herren hela Israels folk, han som ger er liv!</v>
<v n="28">Först går Benjamins lilla stam, följd av ledarna och de äldste i Juda, och därefter kommer ledarna för Sebulon och Naftali.</v>
<v n="29">Visa din makt, Gud! Visa din styrka som du gjort förut för oss!</v>
<v n="30">Ditt tempel reser sig över Jerusalem, och dit kommer kungarna med sina gåvor.</v>
<v n="31">Sätt skräck i Egypten, odjuret vid Nilen. Ta itu med makthavarna och deras folk. Slå dem till marken, alla dem som tar krigsbyte och älskar kriget.</v>
<v n="32">Från Egypten ska sändebud komma, och Etiopien ska skynda sig att sträcka ut sina händer till Gud i tillbedjan.</v>
<v n="33">Sjung till Herren, alla riken på jorden! Sjung lovsånger till Herren,</v>
<v n="34">till honom som rider på de uråldriga himlarna, och vars mäktiga stämma dundrar från skyn.</v>
<v n="35">Makten tillhör Gud! Hans härlighet vilar över Israel, och hans styrka är väldig i himlen.</v>
</c>
<c n="69">
<v n="1" t="2">Rädda mig, Gud, för vattnet står mig upp till halsen!</v>
<v n="3">Djupare och djupare sjunker jag i dyn, och vattnet bara stiger.</v>
<v n="4">Jag har skrikit mig hes och är alldeles utmattad. Mina ögon är svullna av gråt, och förgäves har jag sett efter dig, min Gud.</v>
<v n="5">De som hatar mig utan orsak är flera än hårstråna på mitt huvud. Det är inflytelserika män, som går samman för att döda mig trots att jag är oskyldig. De kräver att jag ska straffas för sådant som jag inte har gjort.</v>
<v n="6">Gud, du vet så väl hur dåraktig jag har varit, och du känner till alla mina synder.</v>
<v n="7">Herre, du som härskar över alla himmelska härar och är Israels Gud, låt mig inte vara en stötesten för dem som tror på dig. Om de ser att du lämnar mig i sticket blir de förvirrade.</v>
<v n="8">Det är för din skull som de hånar och förbannar mig.</v>
<v n="9">Till och med mina egna bröder skäms för mig och låtsas som om de inte känner mig!</v>
<v n="10">Min iver för ditt tempel brinner som en eld inom mig. Alla förolämpningar mina fiender riktar mot dig, träffar också mig.</v>
<v n="11">När jag sörjer och fastar inför dig, Herre, hånar de mig!</v>
<v n="12">Alla talar om mig när jag går omkring sorgklädd! De småskrattar åt mig!</v>
<v n="13">Jag är hela stadens samtalsämne, och i dryckesvisorna sjunger man om mig.</v>
<v n="14">Men jag fortsätter att be till dig, Herre! Nu är tiden inne då du kommer att lyssna till mig. Du är beredd att ge mig din kärlek och godhet. Svara på min bön och rädda mig, eftersom du har lovat det.</v>
<v n="15">Dra upp mig ur detta träsk! Låt mig inte sjunka! Rädda mig från dem som hatar mig och låt mig inte drunkna.</v>
<v n="16">Låt inte vattenmassorna begrava mig eller strömmarna dra ner mig i djupet. Rädda mig från avgrunden!</v>
<v n="17">Herre, svara på min bön, för din kärlek och godhet tröstar mig! Din nåd är så stor och så god.</v>
<v n="18">Herre, du vet att jag inte ser någon utväg längre. Göm dig inte för mig. Skynda dig, och kom och rädda mig!</v>
<v n="19">Kom, Herre, och befria mig från alla mina fiender!</v>
<v n="20">Du vet hur skamligt alla talar om mig och hur de förolämpar mig. Du ser dem allesammans och vet vad var och en har sagt.</v>
<v n="21">Deras förakt för mig har krossat mitt hjärta, och jag är förtvivlad. Om ändå någon kunde visa medlidande! Det finns ingen som kan trösta mig!</v>
<v n="22">De blandade gift i min mat och i stället för vatten gav de mig ättika blandat med galla.</v>
<v n="23">Låt deras festmåltider ruinera dem och deras frid försvinna.</v>
<v n="24">Låt dem drabbas av mörker och blindhet och vrid deras höfter ur led.</v>
<v n="25">Häll ut din vrede över dem! Låt dem känna din vredes glöd och</v>
<v n="26">låt deras hem stå öde och övergivna!</v>
<v n="27">Utan förbarmande förföljer de den som du redan har straffat och hånskrattar åt den du har sårat.</v>
<v n="28">Låt dem stå till svars för varenda synd de gjort och ha inte överseende med dem.</v>
<v n="29">Utplåna dessa människors namn från de levandes bok! Låt dem inte finnas där tillsammans med dem som lever efter din vilja.</v>
<v n="30">Men, Herre, befria mig från mitt elände och mitt lidande.</v>
<v n="31">Då ska jag prisa dig med min sång! I tacksamhet kommer jag att sjunga en lovsång till dig.</v>
<v n="32">Du gläder dig mer över det än om jag offrar en tjur eller en oxe.</v>
<v n="33">De förtryckta ska få se vad Gud gör för dem. Inte undra på att de kommer att bli glada! Alla som söker Gud ska få nytt mod,</v>
<v n="34">för Herren hör hur de fattiga och behövande ropar. Och inte heller glömmer han dem som är fångar för hans skull.</v>
<v n="35">Prisa honom, både himmel och jord! Prisa honom, alla hav och allt som finns i dem!</v>
<v n="36">Gud ska nämligen rädda Jerusalem. Han ska bygga upp Juda städer igen, och hans folk ska bo i dem och inte drivas bort.</v>
</c>
<c n="70">
<v n="1">Herre, befria mig! Skynda dig och kom till min hjälp!</v>
<v n="2" t="4">Låt förvirring drabba dem som försöker döda mig. Avslöja dem och låt dessa skadeglada människor stå där med skammen. Låt dem inte lyckas!</v>
<v n="5">Men alla som vänder sig till Herren ska jubla över hans frälsning. De ska ständigt säga: "Herren är stor!"</v>
</c>
<c n="71">
<v n="1" t="2">Herre, hos dig söker jag skydd. Låt mig inte gå under! Rädda mig från mina fiender, för du är rättfärdig! Kom till min hjälp! Lyssna till min bön och rädda mig.</v>
<v n="3">Var mitt skydd, en stark klippa, dit jag alltid får komma och där jag är skyddad för alla anfall. Du har ju bestämt dig för att rädda mig.</v>
<v n="4">Befria mig, Gud, från dessa orättfärdiga och grymma människor som håller mig i sina klor.</v>
<v n="5">Herre, du är mitt enda hopp. Jag har trott på dig sedan jag var ung.</v>
<v n="6">Ja, du har varit med mig sedan jag föddes och du har alltid hjälpt mig. Därför vill jag prisa dig så länge jag lever.</v>
<v n="7">Många som såg min nöd och mitt lidande måste ha tänkt: "Gud har förkastat honom." Men du har bevisat din stora makt att beskydda.</v>
<v n="8">Dag för dag vill jag prisa och ära dig, Gud, för allt vad du gjort.</v>
<v n="9">Ställ mig inte åt sidan nu på ålderns höst. Överge mig inte nu när mina krafter avtar.</v>
<v n="10">Mina fiender kommer tillsammans och viskar:</v>
<v n="11">"Gud har övergett honom! Nu kan vi verkligen komma åt honom. Det finns ingen som kan hjälpa honom längre!"</v>
<v n="12">Gud, varför är du så långt borta? Kom snart till min hjälp och förgör dem!</v>
<v n="13">Med alla medel kämpar de mot mig. Men låt dem bli besegrade, och stå där med skam och vanära.</v>
<v n="14">Jag hoppas fortfarande att du ska hjälpa mig. Då ska jag prisa dig ännu mer.</v>
<v n="15">Jag kan inte räkna alla de gånger du räddat mig från faror. Varje dag ska jag berätta för alla om hur god du är.</v>
<v n="16">För alla ska jag berätta om Herrens, min Guds, kraft. Bara han är rättfärdig och god.</v>
<v n="17">Gud, du har varit min lärare från min tidigaste barndom. Jag har alltid vittnat för andra om allt underbart du gör.</v>
<v n="18">Överge mig inte nu när jag är gammal och gråhårig. Ge mig tid att berätta för kommande generationer om alla dina fantastiska under.</v>
<v n="19">Herre, din kraft och godhet når upp till himlen. Du har visat din storhet. Var finns det en sådan Gud som du?</v>
<v n="20">Du har ställt mig inför prövningar och lidande, men du har ändå hållit mig vid liv och bevarat mig från en säker död.</v>
<v n="21">Du ska ge mig större ära och anseende än någonsin tidigare. Det är min tröst.</v>
<v n="22">Jag vill upphöja dig med musik och berätta om alla dina löften, du Israels helige.</v>
<v n="23">Jag vill ropa och jubla av glädje, för du har räddat mig.</v>
<v n="24">Dag för dag vill jag berätta för andra om din rättfärdighet och godhet. Alla som har försökt dra olycka över mig har blivit besegrade och kommit på skam.</v>
</c>
<c n="72">
<v n="1">Gud, hjälp kungen att i ditt ställe döma med rättvisa. Låt din rättfärdighet också bli hans.</v>
<v n="2">Hjälp honom att regera opartiskt över ditt folk, och ge de rättslösa sin rätt.</v>
<v n="3">När han regerar ska fred och välstånd råda i landet.</v>
<v n="4">Han ska försvara de fattiga och behövande och krossa deras förtryckare.</v>
<v n="5">Han ska regera så länge jorden består, och så länge som människan finns.</v>
<v n="6">Hans sätt att styra landet ska vara som ett uppfriskande vårregn, som med sina skurar vattnar jorden!</v>
<v n="7">Godhet och rättvisa ska blomstra under hans regering och fred och välstånd ska råda till tidens slut.</v>
<v n="8">Hans välde ska sträcka sig från hav till hav, från floden Eufrat till jordens ändar.</v>
<v n="9">Folken som bor i öknen ska böja sig för honom och hans fiender ska kasta sig ner med ansiktet mot marken.</v>
<v n="10">Kungarna runt Medelhavet, de som kommer från Tarsis och öarna, och kungarna från Arabien och Etiopien, ska alla komma med sina gåvor.</v>
<v n="11">Ja, kungar ska komma från alla håll och alla ska de buga sig för honom! Ja, alla folk ska tjäna honom!</v>
<v n="12">Han tar hand om hjälplösa och fattiga när de ropar till honom.</v>
<v n="13">Han känner medlidande med svaga och behövande, och bevarar dem från en säker död.</v>
<v n="14">Han räddar dem undan våld och förtryck, för deras liv är dyrbara för honom.</v>
<v n="15">Länge leve kungen! Han ska få guld från Arabien, och man ska alltid be för honom. Hans folk ska alltid välsigna honom.</v>
<v n="16">Låt det bli rika skördar i hela landet. Låt skördarna på bergssluttningarna bli lika frodiga som Libanons skogar. Låt våra städer bli lika fyllda av människor som ängarna är fyllda med gräs.</v>
<v n="17">Kungens namn ska man aldrig glömma. Så länge solen finns till ska människor tala om honom, och alla ska bli välsignade av honom, ja, alla folk kommer att prisa honom.</v>
<v n="18">Välsignad vare Herren Gud, Israels Gud, han som själv gör allt detta underbara!</v>
<v n="19">Välsignat vare hans namn i evighet! Hela jorden ska fyllas av hans härlighet! Amen, ja, amen!</v>
<v n="20">(Här slutar bönerna av David, Isais son.)</v>
</c>
<c n="73">
<v n="1">Gud är verkligen god mot Israel! Han är god mot dem som har rena hjärtan.</v>
<v n="2">Men jag nästan tvivlade på honom och kom för nära klippbranten! Jag snubblade och var nära att falla ner.</v>
<v n="3">Jag var avundsjuk på dem som det gick bra för, de stolta och högfärdiga som hade framgång.</v>
<v n="4">Hela livet tycks le emot dem. De är friska och välmående.</v>
<v n="5">De råkar inte in i svårigheter och brottas inte med problem som många andra.</v>
<v n="6">Deras högfärd glänser som ett juvelhalsband, och deras kläder är vävda av grymhet!</v>
<v n="7">Deras feta uppsyn talar om de onda planerna i deras hjärtan.</v>
<v n="8">Föraktfullt skrattar de åt andra människor och förtalar dem. De är högfärdiga och förtrycker andra.</v>
<v n="9">De skryter som om de ägde både himmel och jord.</v>
<v n="10">De har lyckats göra Guds folk förskräckt och förvirrat, så att de lyssnar till dem och tror vad de säger.</v>
<v n="11">"Förstår Gud vad som händer?" frågar de.</v>
<v n="12">Se på dessa självsäkra människor. De behöver aldrig lyfta ett finger. Eller också lyfter de ett finger och får det de pekar på. De lever ett lättvindigt liv och blir bara rikare och rikare.</v>
<v n="13">Har jag slösat bort min tid? Vad har jag för glädje av att leva ett rent liv och inte synda?</v>
<v n="14">Allt jag fått ut av det är lidande och problem, ingenting annat.</v>
<v n="15">Nej, om jag verkligen hade sagt så, skulle jag ha varit en förrädare mot ditt folk.</v>
<v n="16">Ändå är det alltför svårt att förstå varför de som hatar Herren kan ha sådan framgång.</v>
<v n="17">Jag funderade mycket över detta, men en dag då jag satt i Guds helgedom fick jag ett annat perspektiv på alltsammans.</v>
<v n="18">Jag tänkte på hur framtiden ska bli för dessa ogudaktiga människor och på vilken slipprig väg de går. Plötsligt kommer Gud att störta dem i fördärvet.</v>
<v n="19">I ett ögonblick tar deras lycka slut. Den tar en ände med förskräckelse.</v>
<v n="20">Nu lever de som i en drömvärld, men en dag kommer de att vakna upp inför sanningen, och stå där yrvakna inför dig.</v>
<v n="21">När jag ännu kände bitterhet och mina känslor var sårade,</v>
<v n="22">då var jag lika dum och ovetande som ett djur, och jag förstod dig inte.</v>
<v n="23">Trots detta älskar du mig! Du håller min högra hand!</v>
<v n="24">Du ska fortsätta att leda mig hela livet med din vishet och dina råd, och slutligen ska du ta emot mig med ära i din himmel.</v>
<v n="25">Vem känner jag i himlen utom dig? Och när jag känner dig, vad behöver jag då på jorden?</v>
<v n="26">Om jag blir sjuk till kropp och själ, så är ändå Gud min styrka! Han ger mig kraft att leva.</v>
<v n="27">Men ett är säkert. De som vägrar att tillbe Gud kommer att förgås. Han förgör dem som inte är trogna honom.</v>
<v n="28">Men jag försöker komma honom så nära jag kan! Jag har utvalt honom, och jag kommer att berätta för alla om hur underbart han räddar mig.</v>
</c>
<c n="74">
<v n="1">Gud, varför har du förkastat oss för evigt? Varför är du vred på oss som lever som får på dina egna ängar?</v>
<v n="2">Kom ihåg att vi är ditt folk, som du i gamla tider befriade från slaveri och gjorde till din egendom! Du utvalde Jerusalem som ditt hem på jorden!</v>
<v n="3">Vandra genom de fruktansvärda ruinerna i staden och se hur fienden har ödelagt ditt tempel!</v>
<v n="4">Där har de vrålat ut sitt segerrop och ställt upp sina avgudar som tecken på sin seger.</v>
<v n="5" t="6">Allt ligger i spillror och liknar en skog som skövlats. De kom med sina hammare och yxor och vandaliserade och slog sönder de dyrbara träpanelerna.</v>
<v n="7">De satte eld på templet, så att det brann ner till grunden. Ditt tempel, Herre, där vi tillbad dig!</v>
<v n="8">"Låt oss utplåna varje spår av Gud", sa de, och gick genom hela landet och brände ner alla gudstjänsthus där vi hade tillbett dig.</v>
<v n="9" t="10">Det finns inget kvar som visar att vi är ditt folk. Profeterna är borta. Vem kan säga när allt detta kommer att sluta? Hur länge, Gud, kommer du att tillåta våra fiender att håna dig? Ska de för all framtid få dra ditt namn i smutsen?</v>
<v n="11">Varför griper du inte in? Varför står du med händerna i kors? Nej, höj din starka hand och visa din makt!</v>
<v n="12">Gud, sedan urminnes tid har du varit vår kung. Du har ofta räddat landet.</v>
<v n="13" t="14">Med din styrka delade du Röda havet. Du krossade sjöodjurets huvud, och dess kropp gav du som mat åt ökenstammarna!</v>
<v n="15">På din befallning rann källorna upp för att ge vatten åt ditt folk, för att sedan låta starka strömmar torka ut.</v>
<v n="16">Du skapade dag och natt, och månen, stjärnorna och solen tillhör dig.</v>
<v n="17">Hela världen är i dina händer. Du skapade också sommaren och vintern.</v>
<v n="18">Men se, Herre, hur fienderna hånskrattar åt dig. Se hur oförskämda de är då de hädar ditt namn.</v>
<v n="19">Herre, fräls oss! Utlämna inte ditt folk åt dessa rovdjur, för du vet hur hjälplösa vi är.</v>
<v n="20">Kom ihåg ditt löfte! Landet är fyllt av mörker, och våldet breder ut sig till varje hörn.</v>
<v n="21">Herre, låt inte ditt nertrampade folk ständigt förolämpas! Ge de fattiga och behövande orsak att prisa ditt namn!</v>
<v n="22">Res dig, Gud, och försvara oss inför våra fiender. Kom ihåg de förolämpningar dessa upprorsmakare har vräkt ur sig mot dig dag efter dag.</v>
<v n="23">Ha inte överseende med dina fienders skrik och smädelser som bara blir värre och värre.</v>
</c>
<c n="75">
<v n="1" t="2">Vi tackar dig, Herre! Vi tackar dig! Dina stora under är bevis på att du bryr dig om oss.</v>
<v n="3">"Ja", säger Herren, "när den tid, som jag bestämt, är inne, ska jag straffa de onda!</v>
<v n="4">Fastän jorden skakar och alla dess innevånare darrar av rädsla så är dess grund stadig, för jag själv har satt den på plats!"</v>
<v n="5">Jag varnade de stolta för att vara så storordiga,</v>
<v n="6">och jag sa till de ogudaktiga att sluta med sitt skryt.</v>
<v n="7" t="8">För framgång och makt kommer inte genom någon människa, utan enbart från Gud. Han befordrar den ene och avsätter den andre.</v>
<v n="9">I sin hand håller Herren en bägare med starkt, bedövande vin. Det är hans vredesdom, som alla som föraktat honom måste dricka. De måste tömma bägaren till sista droppen.</v>
<v n="10">Men jag ska prisa Jakobs Gud i evighet.</v>
</c>
<c n="76">
<v n="1" t="2">I Juda känner alla Gud och i hela Israel ärar man hans namn.</v>
<v n="3">Hans hem är i Jerusalem. Han bor på berget Sion.</v>
<v n="4">Där bröt han sönder pilar, svärd och sköldar, ja alla våra fienders vapen.</v>
<v n="5">De eviga bergen kan inte jämföras med dig i härlighet! Våra mäktigaste fiender är besegrade.</v>
<v n="6">De stolta krigarna ligger slagna framför oss och har somnat för alltid. Ingen av dem kan lyfta ett finger emot oss.</v>
<v n="7">När du, Jakobs Gud, gick till rätta med dem, stupade både hästar och ryttare.</v>
<v n="8">Inte undra på att alla fruktar dig! Vem kan vara i din närhet Gud, när du är vred?</v>
<v n="9">Från himlen hördes din dom, och då blev människorna stumma och stela av skräck.</v>
<v n="10">Du stod upp för att straffa dem som gjort det som är orätt, och för att försvara de ödmjuka på jorden.</v>
<v n="11">Samtidigt kommer människornas meningslösa raseri och vrede att bara göra din härlighet större.</v>
<v n="12">Uppfyll alla de löften som ni har gett till Herren, er Gud. Och ni folk runt omkring Israel, ära honom med gåvor och frukta honom.</v>
</c>
<c n="77">
<v n="1" t="2">Jag ropar till Herren. Jag ropar till honom så högt jag kan, för att han ska lyssna!</v>
<v n="3">Jag har ångest och ser ingen utväg mer. Till och med om nätterna ber jag och sträcker mina händer mot himlen. Det finns ingen tröst för mig.</v>
<v n="4">När jag tänker på Gud suckar jag, och när jag ser hur jag har det så förlorar jag allt mod.</v>
<v n="5">Han håller mig vaken, och i min oro kan jag inte få fram ett ord mer.</v>
<v n="6">Jag kan inte låta bli att tänka på hur det var förr,</v>
<v n="7">på den tiden då vi spelade och sjöng glada sånger till långt in på nätterna. Jag tänker på detta och funderar över skillnaden mellan då och nu.</v>
<v n="8">Har Herren övergett mig? Ska han aldrig mer hjälpa mig?</v>
<v n="9">Är hans kärlek borta för alltid? Har han svikit sitt löfte?</v>
<v n="10">Har han glömt bort att visa mig sin nåd? Har han i vrede slagit igen dörren framför den han älskar?</v>
<v n="11">Jag sa: "Det som gör mig mest ont är att Guds kärlek och välsignelse inte är som förr.</v>
<v n="12">Jag kommer ihåg alla hans stora under.</v>
<v n="13">Dessa underbara gärningar är jämt och ständigt i mina tankar. Jag kan inte låta bli att tänka på dem."</v>
<v n="14">Gud, allt vad du gör är heligt. Var finns det någon annan gud så mäktig som du?</v>
<v n="15">Du är en Gud som gör under! Du visar fortfarande din stora makt.</v>
<v n="16">Med din styrka räddade du ditt folk och du ledde Jakobs och Josefs söner ut ur Egypten.</v>
<v n="17">När Röda havet såg dig, fylldes det av skräck! Det bävade ända ner i djupet!</v>
<v n="18">Från molnen öste regnet ner och åskan mullrade i skyn och blixtarna flammade.</v>
<v n="19">Ja, din stämma hördes i stormen. Bländande blixtar lyste upp världen! Jorden skakade och bävade.</v>
<v n="20">Du banade en väg rakt genom havet. Vi kunde inte se dina fotsteg, och vi visste inte att vägen fanns där!</v>
</c>
<c n="78">
<v n="1" t="3">Mitt folk, lyssna till min undervisning! Öppna era öron för vad jag säger, för jag ska berätta för er händelser ur vår historia, om sådant som vi har sett och hört från tidigare generationer.</v>
<v n="4">Jag ska uppenbara dessa sanningar för er, så att ni kan beskriva Herrens väldiga gärningar för era barn och berätta för dem om de mäktiga under han utförde.</v>
<v n="5">Han gav sina lagar till Israels folk och Jakobs efterföljare, och befallde våra förfäder att undervisa sina barn,</v>
<v n="6">så att de i sin tur kunde undervisa sina barn. På så sätt har hans lagar hållits levande från generation till generation.</v>
<v n="7">Och därmed har varje generation fått möjlighet att följa dessa lagar och sätta sitt hopp till Gud och inte glömma alla hans fantastiska under.</v>
<v n="8">Ja, de skulle inte vara lika opålitliga som sina förfäder, som vände sig bort från Gud i upproriskhet, och gick sin egen väg.</v>
<v n="9">Fast de var fullt beväpnade, vände Efraims folk ryggen till och flydde när det blåstes till strid.</v>
<v n="10">De bröt förbundet med Gud och vägrade att följa hans lagar.</v>
<v n="11" t="12">De glömde de märkliga under som Gud hade gjort inför ögonen på dem.</v>
<v n="13">Han delade ju havet framför dem och ledde dem rakt igenom. Vattnet stod som en vägg på båda sidor!</v>
<v n="14">På dagen ledde han dem med ett moln och på natten med ett eldsken.</v>
<v n="15">Han krossade klippan i öknen för att ge dem tillräckligt med vatten, och det flöt fram från en källa.</v>
<v n="16">Strömmarna rann från klippan, de flöt fram som en flod!</v>
<v n="17">Ändå fortsatte de med sitt uppror och syndade mot Gud, som är över alla gudar.</v>
<v n="18">De utmanade Gud och krävde annan mat än den Gud gav dem.</v>
<v n="19" t="20">Med misstro frågade de: "Kan Gud verkligen duka ett bord åt oss i öknen?"</v>
<v n="21">Men Herren hörde dem och blev vred. Hans vredes eld brann mot Israel</v>
<v n="22">därför att de inte trodde på honom eller räknade med hans hjälp.</v>
<v n="23">Trots detta befallde han att himlen skulle öppnas. Han öppnade himlens fönster</v>
<v n="24">och lät manna regna ner som mat. Han gav dem bröd från himlen!</v>
<v n="25">Ja, de åt änglarnas mat, och han gav dem mer än de orkade äta.</v>
<v n="26">Med sin väldiga kraft lät han vinden blåsa från både öster och söder.</v>
<v n="27">Han lät fåglar regna ner, så många att de blev till ett tjockt lager på marken. Ja, de var lika många som sanden i havet.</v>
<v n="28">Till och med mitt bland tälten föll fåglarna till marken,</v>
<v n="29">och folket åt så mycket de ville. Han gav dem vad de bad om,</v>
<v n="30">men de hade knappt slutat äta förrän Herrens vrede upptändes.</v>
<v n="31">De hade fortfarande köttet i munnen när han dödade de bästa och starkaste av Israels unga män.</v>
<v n="32">Trots detta fortsatte folket att synda och vägrade att tro på Guds under.</v>
<v n="33">Då gjorde han ett snabbt slut på deras liv och fyllde deras år med ångest och skräck.</v>
<v n="34">Alltid när han dödade några av folket, frågade resten av dem efter honom för en kort tid. De vände då om och bad till honom.</v>
<v n="35">Då tycktes de komma ihåg att Gud var deras beskyddare, att han var deras Frälsare, en Gud över alla gudar.</v>
<v n="36">Men de menade ingenting med det. Allt vad de sa var lögn.</v>
<v n="37">Deras hjärtan var långt borta, och de höll inte sina löften.</v>
<v n="38">Ändå var han barmhärtig och förlät dem deras synder och utplånade dem inte. Många gånger höll han tillbaka sin vrede,</v>
<v n="39">för han kom ihåg att de bara var mänskliga varelser som försvinner lika snabbt som en vindpust.</v>
<v n="40">Tänk så många gånger de gjorde uppror mot honom i öknen!</v>
<v n="41">Gång på gång gjorde de Israels helige Gud bedrövad.</v>
<v n="42">De glömde hans stora makt och kärlek och att han befriat dem från deras fiender.</v>
<v n="43">De glömde de plågor han skickade över egyptierna på Soans slätter.</v>
<v n="44">Det var då han förvandlade floderna till blod så att egyptierna inte hade något vatten att dricka.</v>
<v n="45">Han lät också stora svärmar med flugor fylla landet, och han lät grodor översvämma hela Egypten!</v>
<v n="46">Han sände larver och gräshoppor som åt upp deras skördar.</v>
<v n="47">Han förstörde vinrankorna och mullbärsfikonträden med frost och hagel.</v>
<v n="48">Boskapen dog på åkrarna när de träffades av de hårda iskristallerna från himlen och deras får dödades av blixten.</v>
<v n="49">Det fanns inga gränser när han släppte loss sin vrede över egyptierna. För att plåga dem sände han en armé av änglar som förde olycka med sig.</v>
<v n="50">Han gav sin vrede fritt utlopp och skonade inte egyptiernas liv, utan lät dem dö av pest.</v>
<v n="51">Därefter dödade han den äldste sonen i varje egyptisk familj.</v>
<v n="52">Sedan lät han sitt eget folk bryta upp och som en herde ledde han det tryggt genom öknen.</v>
<v n="53">Han skyddade dem från faror, så att de inte behövde frukta någonting, och deras fiender dränkte han i havet.</v>
<v n="54">Han ledde dem till gränsen av sina välsignelsers land, landet med de sköna bergen, som han hade erövrat för deras skull.</v>
<v n="55">Han drev bort folken som bodde i landet och gav var och en av Israels stammar en del av landet och i de bortdrivna folkens hus fick de bo.</v>
<v n="56">Trots att Gud gjorde allt detta för dem, var de fortfarande upproriska mot honom, som är över alla gudar, och de vägrade att lyda hans befallningar.</v>
<v n="57">De vände sig bort från honom och gick inte in i det utlovade landet. De var lika olydiga och opålitliga som deras förfäder hade varit. Som en krokig pil missade de målet för Guds vilja.</v>
<v n="58">De retade upp honom med sina hedniska offerplatser och sina avgudabilder.</v>
<v n="59">När Gud såg vad de gjorde blev han vred, och han föraktade sitt folk Israel.</v>
<v n="60">Han övergav sitt heliga tält i Silo, där han hade bott bland människorna,</v>
<v n="61">och tillät att hans ark fördes bort. Han överlämnade sin härlighet i fiendehänder.</v>
<v n="62">Hans vrede var fruktansvärd och han lät sitt folk falla för fiendernas svärd.</v>
<v n="63">Ja, deras unga män dödades i kriget, och för deras unga flickor fick man aldrig sjunga någon bröllopssång.</v>
<v n="64">Prästerna dödades med svärd och deras änkor dog innan de ens hade börjat sin sorgeklagan.</v>
<v n="65">Sedan reste sig Herren, ja, han steg upp som från sömnen. Som en mäktig man, upprymd av vin,</v>
<v n="66">jagade han sina fiender på flykten. Han drev dem tillbaka och skickade bort dem till evig skam.</v>
<v n="67">Men han förkastade Josefs familj, Efraims stam kom ej mer på fråga.</v>
<v n="68">I stället utvalde han Juda stam och berget Sion som han älskade.</v>
<v n="69">Där byggde han sitt tempel, lika fast och orubbligt som jorden själv.</v>
<v n="70">Han utsåg David till sin tjänare. Han hämtade honom från de gröna ängarna där han vaktade fåren</v>
<v n="71" t="72">och gjorde honom till Israels kung. Ja, David blev herde för Guds utvalda folk, och han tog hand om dem och regerade över dem med ett uppriktigt hjärta, osjälviskt och skickligt.</v>
</c>
<c n="79">
<v n="1">Gud, främmande folk har angripit det land som du har gett oss. Ditt tempel är nersmutsat, och Jerusalem ligger i ruiner.</v>
<v n="2">Ditt folk har blivit besegrat och fåglar och vilda djur äter nu upp deras kroppar.</v>
<v n="3">Fienden har dödat hela Jerusalems befolkning. De ställde till med ett fruktansvärt blodbad. Ingen enda finns kvar för att begrava de döda,</v>
<v n="4">och alla folk runt omkring oss hånskrattar åt oss och spottar oss i ansiktet.</v>
<v n="5">Herre, hur länge ska du vara vred på oss? Kommer din vrede att brinna som en eld tills allt hopp är ute?</v>
<v n="6">Ös ut din vrede över alla gudlösa folk, men inte över oss! Låt den drabba riken som vägrar att be till dig och som inte ropar på ditt namn!</v>
<v n="7">De har fått ditt folk Israel på fall och ödelagt landet.</v>
<v n="8">Varför ska vi bli straffade för våra förfäders synder? Låt i stället din kärlek fylla våra behov.</v>
<v n="9">Hjälp oss, vår frälsnings Gud! Hjälp oss för ditt namns skull. Fräls oss och förlåt oss våra synder!</v>
<v n="10">Varför ska främmande folk få hånskratta och säga: "Var är er Gud?" Nej, låt alla få se hur du hämnas dina fiender för ditt folks blod!</v>
<v n="11">Lyssna till fångarnas och de dödsdömdas stönande! Visa din makt genom att rädda dem.</v>
<v n="12">Herre, låt dem få sjufalt igen, dessa folk som hånar dig!</v>
<v n="13">Då kommer vi, som är ditt folk och får i din hjord, att tacka dig i evighet. Och från generation till generation ska vi prisa din storhet!</v>
</c>
<c n="80">
<v n="1" t="2">Israels herde, du som leder Israel som en herde leder sin hjord! Gud, som tronar över keruberna, lyssna när jag ber! Visa din makt och härlighet!</v>
<v n="3">Låt Efraim, Benjamin och Manasse se att du reser dig och räddar oss med din kraft.</v>
<v n="4">Upprätta oss, o Gud! Se på oss i glädje och kärlek så att vi blir räddade!</v>
<v n="5">Herre, du som är Gud över himmel och jord, hur länge ska du vara förargad på oss och förkasta våra böner?</v>
<v n="6">Sorg och tårar har varit vår enda föda.</v>
<v n="7">Du har gjort oss till åtlöje bland de folk som bor runt omkring oss. De skrattar åt oss.</v>
<v n="8">Upprätta oss, o Gud. Se på oss i glädje och kärlek. Bara då blir vi räddade.</v>
<v n="9">Du förde oss ut ur Egypten, som om vi hade varit en ömtålig vinstock, och du planterade oss på nytt i ett land från vilket du drivit bort alla främmande folk.</v>
<v n="10">Du beredde marken och odlade den. Där slog vi rot och bredde ut oss.</v>
<v n="11">Bergen täcktes med vår skugga. Vi var som stora cederträd,</v>
<v n="12">som var utspridda över hela landet ända från Medelhavet till floden Eufrat.</v>
<v n="13">Men nu har du brutit ner våra murar och lämnat oss utan skydd. Vem som helst som kommer förbi kan plundra oss.</v>
<v n="14">Vildsvin från skogarna trampar ner våra marker, och vilda djur roffar åt sig mat från oss.</v>
<v n="15">Kom tillbaka och välsigna oss, Gud, du som är Gud över himmel och jord. Se ner från himlen och ta hand om ditt vinträd!</v>
<v n="16">Skydda vad du har planterat, denne son som du själv har fostrat.</v>
<v n="17">Våra fiender har huggit ner oss och satt eld på oss, men de ska förgås när de ser ditt ansikte!</v>
<v n="18">Styrk det folk som du har utvalt och som växt sig starkt hos dig.</v>
<v n="19">Då ska vi aldrig mer överge dig! Håll oss vid liv så att vi alltid kan lova dig.</v>
</c>
<c n="81">
<v n="1" t="2">Herren gör oss starka! Jubla högt inför honom. Låt oss höja glädjerop till Israels Gud.</v>
<v n="3">Stäm upp lovsång och slå på trummor. Spela på lyror och harpor.</v>
<v n="4">Blås i trumpeter! Kom till våra glada fester vid fullmåne och nymåne.</v>
<v n="5">Gud har gett oss dessa högtidsdagar. De finns nerskrivna i Israels lagar.</v>
<v n="6">Redan då, när han kämpade mot egyptierna, gav han dessa lagar till sitt folk.Då hör jag en okänd röst som säger:</v>
<v n="7">"Nu ska jag befria er från denna börda! Ni ska få lägga ner er tunga last!</v>
<v n="8">Ni ropade på mig när ni var i nöd, och jag frälste er. Jag svarade er från Sinais berg, mitt gömställe i stormen. Jag prövade er tro vid Meriba, när ni klagade över att det inte fanns något vatten.</v>
<v n="9">Lyssna till mig, mitt folk, och ta emot mina varningar! Israel, om du bara ville lyssna!</v>
<v n="10">Ni ska aldrig tillbe någon avgud eller ha främmande gudar ibland er.</v>
<v n="11">För det var jag, Herren, er Gud, som ledde er ut ur Egypten. Pröva mig bara! Öppna er mun och se om jag inte kommer att fylla den.</v>
<v n="12">Men nej, mitt folk lyssnar inte på mig. Israel vill inte ha med mig att göra.</v>
<v n="13">Därför låter jag dem gå sina egna dåraktiga vägar och leva som de själva vill.</v>
<v n="14">Tänk om mitt folk bara ville lyssna på mig! Tänk om Israel ville följa mig och vandra på mina vägar!</v>
<v n="15">Tänk hur snabbt jag då skulle besegra deras fiender! Jag skulle på en gång krossa deras ovänner!</v>
<v n="16">Ja, alla som hatar Herren måste böja sig ner i fruktan, och deras straff ska vara utan ände.</v>
</c>
<c n="82">
<v n="1">Gud reser sig i himlens domstol. Han uttalar sin dom över domarna.</v>
<v n="2">Hur länge ska ni domare vägra att ta hänsyn till bevismaterialet? Hur länge ska ni ta parti för det onda?</v>
<v n="3">Hjälp den fattige och bedrövade och var rättvis mot den föräldralöse. Hjälp den utfattige till att få rätt!</v>
<v n="4">Rädda dem ur onda människors grepp!</v>
<v n="5">Men ni fattar ingenting och vet ingenting! På grund av er ondska vacklar samhällets grundvalar.</v>
<v n="6">Jag har kallat er alla för gudar och söner till den Högste,</v>
<v n="7">men ni ska dö som vanliga människor. Ni kommer att falla som vilka furstar som helst för alla måste dö.</v>
<v n="8">Res dig, Gud, och döm jorden, för hela jorden tillhör dig! Alla människor är i dina händer.</v>
</c>
<c n="83">
<v n="1" t="2">Gud, sitt inte bara sysslolös, tyst och oföretagsam, när vi ber. Svara oss! Befria oss!</v>
<v n="3">Hör du inte tumultet och oväsendet från dina fiender? Ser du inte vad de gör, dessa stolta och segervissa män som hatar dig?</v>
<v n="4">De är fyllda av svek och gör upp onda planer för ditt folk. De tänker döda dem du älskar.</v>
<v n="5">Kom, säger de, kom och låt oss utplåna Israels folk. Ja, vi ska till och med utplåna minnet av deras existens.</v>
<v n="6">De är fullkomligt överens om det, och de har ingått ett förbund mot dig den allsmäktige Guden.</v>
<v n="7">Det är alla dessa som har gjort det: ismaeliter, edomiter, moabiter och hagariter,</v>
<v n="8">tillsammans med folken från Gebal, Ammon, Amalek, filisteernas land och Tyrus.</v>
<v n="9">Också Assyrien har förenat sig med dem och är allierade med moabiterna och ammoniterna som är ättlingar till Lot.</v>
<v n="10">Gör med dem på samma sätt som du en gång gjorde med midjaniterna, och med Sisera och Jabin vid floden Kison.</v>
<v n="11">Du besegrade dina fiender i En-Dor och deras förmultnade kroppar kom att gödsla jorden.</v>
<v n="12">Låt dessa mäktiga, framstående ledare dö som Oreb och Seeb gjorde. Låt alla deras furstar dö som Seba och Salmunna,</v>
<v n="13">som sa: "Vi intar landet som tillhör Gud, så att vi kan ha det för oss själva!"</v>
<v n="14">Min Gud, låt dem spridas ut som torrt ogräsfrö, som agnar för vinden.</v>
<v n="15">Svep fram som en skogsbrand som drar fram över bergen!</v>
<v n="16">Jaga bort dem med förskräckliga stormar och skräm dem med oväder och orkaner.</v>
<v n="17">Låt dem rodna av skam, tills de vaknar upp över din makt och ditt namn, Herre.</v>
<v n="18">Se till att de misslyckas med allt de gör. Låt dem skämmas och bli förskräckta</v>
</c>
<c n="84">
<v n="1" t="2">Herre, du som är Gud över både himmel och jord, vad jag älskar ditt härliga tempel!</v>
<v n="3">O, vad jag längtar, ja, jag nästan förgås av iver att få gå in i dina gårdar och komma nära dig. Med kropp och själ jublar jag inför dig, du den levande Guden.</v>
<v n="4">Till och med sparvarna och svalorna är välkomna att bygga bo bland dina altaren och där föda upp sina ungar. Herre, du Gud över himmel och jord, du är min kung och min Gud!</v>
<v n="5">Vad lyckliga de är som kan bo i ditt tempel och sjunga lovsånger till dig.</v>
<v n="6">De som har sin starkhet i Herren är lyckliga, de som gärna och med glädje drar upp till ditt tempel.</v>
<v n="7">När de vandrar genom tårarnas dal blir den fylld av källor, och höstregnet bevattnar landet.</v>
<v n="8">De kommer ständigt att växa i styrka, tills de står inför Gud på berget Sion.</v>
<v n="9">Herre, du Gud över himmel och jord, hör min bön! Lyssna, Israels Gud!</v>
<v n="10">Gud, vår försvarare och vår sköld, välsigna den som du har smort till din kung.</v>
<v n="11">En enda dag i ditt tempel är mer värd än tusen dagar någon annanstans! Jag vill hellre vara vaktmästare i min Guds tempel än att bo tillsammans med de ogudaktiga.</v>
<v n="12">Herren Gud är vårt ljus och vårt skydd. Han ger oss nåd och ära. Han undanhåller inget gott från dem som vandrar på hans vägar.</v>
</c>
<c n="85">
<v n="1" t="2">Herre, du har låtit dina välsignelser komma ner över detta land. Du har upprättat Israels välstånd</v>
<v n="3">och förlåtit ditt folks synder. Ja, du har förlåtit dem vartenda felsteg.</v>
<v n="4">Du är inte längre vred, och din ilska är nu över.</v>
<v n="5">Hjälp oss att på nytt älska dig, Herre, så att du aldrig behöver vara missnöjd med oss igen.</v>
<v n="6">Eller kommer du alltid att vara vred även på kommande generationer?</v>
<v n="7">Väck oss! Låt ditt folk få liv igen så att det kan glädja sig i dig.</v>
<v n="8">Herre, visa hur mycket du älskar oss. Kom till vår hjälp!</v>
<v n="9">Jag lyssnar noga till allt vad Herren säger. Han lovar sitt heliga folk frid om de bara upphör med sin synd.</v>
<v n="10">Hans frälsning är verkligen nära dem som ärar honom. Vårt land ska då fyllas av hans godhet.</v>
<v n="11">Då kommer godhet och trofasthet att mötas, och rättvisa och frid att kyssas.</v>
<v n="12">Sanningen ska spira upp ur jorden, och rättfärdigheten ska le mot oss från himlen.</v>
<v n="13">Ja, Herrens välsignelser ska strömma över landet och ge goda skördar.</v>
</c>
<c n="86">
<v n="1">Böj dig ner och hör min bön, Herre. Svara mig, för jag är svag och hjälplös!</v>
<v n="2">Rädda mig från döden, för jag försöker följa alla dina lagar. Hjälp mig, för jag tjänar dig och litar på dig.</v>
<v n="3">Var barmhärtig mot mig, Herre, för jag hoppas alltid på dig.</v>
<v n="4">Gör mig glad, Herre, för jag tillber bara dig.</v>
<v n="5">Herre, du är god, och villig till att förlåta. Du är barmhärtig mot alla som ber om din hjälp.</v>
<v n="6">Lyssna noga till min bön, Gud! Hör mina rop på hjälp!</v>
<v n="7">Jag tänker ropa till dig varje gång svårigheter kommer över mig, och då kommer du att svara mig.</v>
<v n="8">Ingen annan Gud är som du, Herre, och ingen kan göra under som du.</v>
<v n="9">Alla folk, och du skapade ju vartenda ett av dem, ska komma och böja sig inför dig, Herre, och prisa ditt stora och heliga namn.</v>
<v n="10">Du är stor och mäktig och gör stora under. Bara du är Gud!</v>
<v n="11">Hjälp mig att leva som du vill, Herre. Jag vill vara trogen mot dig och göra vad du har sagt. Ge mig en längtan efter att ära och lyda dig.</v>
<v n="12">Av hela mitt hjärta vill jag tacka dig, Herre. Jag vill ära ditt namn i evighet,</v>
<v n="13">därför att din kärlek är gränslös! Du har räddat mig från en säker död.</v>
<v n="14">Gud, självbelåtna och fräcka människor motarbetar mig. Grymma och gudlösa män försöker döda mig.</v>
<v n="15">Men du är barmhärtig och god, Herre. Du visar alltid tålamod och är fylld av kärlek och sanning.</v>
<v n="16">Visa medlidande med mig! Styrk mig och rädda mig.</v>
<v n="17">Bevisa din godhet mot mig. Då ska alla som hatar mig skämmas eftersom du, Herre, har hjälpt mig och tröstat mig.</v>
</c>
<c n="87">
<v n="1" t="2">Högt på sitt heliga berg har Gud byggt Jerusalem, den stad han älskar mer än någon annan!</v>
<v n="3">Du Guds stad, hur mycket underbart får man inte höra om dig, för Herren säger:</v>
<v n="4">"I Egypten och Babylonien finns det människor som känner mig, och också bland filisteerna och i Tyrus och Etiopien ber man till mig."</v>
<v n="5">Men en dag ska man säga om Jerusalem: "Alla innevånare känner Gud!" Ja, Gud, den högste har grundat denna stad.</v>
<v n="6">Herren ska räkna alla folk och göra upp en lista över dem, och där ska han ange vilka som är medborgare i Jerusalem.</v>
<v n="7">Och vid festerna ska de dansa och sjunga: "Jerusalem är källan till alla våra välsignelser."</v>
</c>
<c n="88">
<v n="1" t="2">Herre, min frälsnings Gud, jag har gråtit inför dig dag och natt.</v>
<v n="3">Hör nu mina böner, lyssna till mitt rop!</v>
<v n="4">Mitt liv är fyllt av svårigheter, och jag är mer död än levande.</v>
<v n="5">Alla tror att jag snart ska dö, så svag är jag.</v>
<v n="6">De har lämnat mig här för att dö, precis som man gör med dem som har fallit på slagfältet. Jag är bortglömd och får ingen hjälp.</v>
<v n="7">Du har kastat in mig i det djupaste mörker.</v>
<v n="8">Din vrede vilar tung över mig. Våg efter våg väller över mig.</v>
<v n="9">Mina vänner avskyr mig och har gått ifrån mig. Jag är fångad i en fälla och finner ingen utväg.</v>
<v n="10">Jag kan inte längre se på grund av all gråt. Varje dag ropar jag till dig om hjälp. Herre, jag sträcker mina händer till dig och ber om barmhärtighet.</v>
<v n="11">Snart kommer det att vara för sent! Vilken nytta gör dina under när jag ligger i graven? Hur ska jag då kunna prisa dig?</v>
<v n="12">Kan de som ligger i graven tala om din kärlek? Kan de förkunna din trofasthet?</v>
<v n="13">Kan mörkret tala om dina under? Kan någon i de glömdas land tala om din hjälp?</v>
<v n="14">Herre, jag ber för mitt liv, och tidigt varje morgon ropar jag till dig.</v>
<v n="15">Herre, varför har du förkastat mig? Varför vänder du ditt ansikte från mig och ser åt ett annat håll?</v>
<v n="16">Ända från min ungdom har jag varit sjuklig och nära döden. Jag är hjälplös när du straffar mig och orkar inte mer.</v>
<v n="17">Din rasande vrede har krossat mig. Den kramar sönder mig.</v>
<v n="18">Den håller mig i sitt grepp dagen lång.</v>
</c>
<c n="89">
<v n="1" t="2">I evighet ska jag sjunga om Herrens godhet! Unga och gamla ska få höra hur trofast du är.</v>
<v n="3">Din kärlek och din trofasthet varar så länge himlen består.</v>
<v n="4" t="5">Herren Gud säger: "Jag har under ed lovat min tjänare David att sätta hans ättlingar som kungar på hans tron, från och med nu och för all framtid!"</v>
<v n="6">Himlen ska prisa dina under, Herre. Hela skaran av änglar ska prisa dig för din trofasthet.</v>
<v n="7">För vem i hela himlen kan jämföra sig med Gud? Inte ens de mäktigaste bland änglarna är som han.</v>
<v n="8">I den himmelska rådsförsamlingen känner man bävan inför honom. Ja, alla fruktar honom.</v>
<v n="9">Herre, du Gud över himmel och jord, var finns det någon så mäktig som du? Du är trofast i allt vad du gör.</v>
<v n="10">Du härskar över haven. När vågorna rasar talar du, och det blir lugnt.</v>
<v n="11">Du har besegrat det högfärdiga Egypten och krossat det. Du har skingrat dina fiender med din kraft.</v>
<v n="12">Himlen och jorden tillhör dig, för allt detta har du skapat.</v>
<v n="13">Du skapade norr och söder! Och berget Tabor och berget Hermon är glada för att du har skapat dem!</v>
<v n="14">Din arm är väldig! Din hand är stark, och du lyfter den med makt.</v>
<v n="15" t="16">Ditt kungarike är grundat på rättvisans och rättfärdighetens pelare. I allt vad du gör visar du din kärlek och trofasthet. Lyckliga är de människor som jublar högt inför dig, de vandrar i din närvaros ljus.</v>
<v n="17">De gläder sig dag för dag för de vet att man kan lita på dina löften.</v>
<v n="18">Du är deras styrka. Genom din kärlek vinner de anseende och makt!</v>
<v n="19">Ja, Herren själv är vår beskyddare, och han, Israels Helige, har gett oss vår kung.</v>
<v n="20">I en syn talade du för länge sedan till dina trogna tjänare och sa: "Jag har utvalt en ung man bland folket till att bli kung.</v>
<v n="21">Det är min tjänare David! Med helig olja har jag smort honom till kung.</v>
<v n="22">Jag ska göra honom stark och mäktig.</v>
<v n="23">Hans fiender ska inte besegra honom. Inte heller ska de ogudaktiga människorna kunna störta honom.</v>
<v n="24">Jag ska slå ner hans motståndare framför ögonen på honom och utrota dem som hatar honom.</v>
<v n="25">Jag ska skydda honom och alltid välsigna honom, och därför att jag ger honom mitt stöd ska han bli mäktig.</v>
<v n="26">Hans rike ska sträcka sig från floden Eufrat till Medelhavet,</v>
<v n="27">och när han ber ska han säga: 'Du är min Gud, min Far och min frälsnings klippa.'</v>
<v n="28">Jag ska ge honom en förstfödd sons alla rättigheter och göra honom till den mäktigaste kungen på jorden.</v>
<v n="29">Jag ska älska honom i evighet och hålla mitt löfte till honom. Mitt förbund med honom kommer aldrig att ta slut.</v>
<v n="30">Hans kungasläkt ska aldrig dö ut, och en arvinge till honom ska alltid vara kung.</v>
<v n="31" t="33">Om hans barn inte lyder mina lagar och inte följer dem, och om de inte håller mina bud, kommer jag att straffa dem för deras trolöshet.</v>
<v n="34">Men jag ska aldrig sluta att älska David eller svika mitt löfte.</v>
<v n="35">Nej, jag ska inte bryta mitt förbund, och jag tänker inte ändra på ett enda ord av vad jag har sagt,</v>
<v n="36" t="37">för jag har lovat David - och en helig Gud kan aldrig ljuga - att hans ättlingar ska få regera till tidens slut.</v>
<v n="38">Hans tron ska bestå för all framtid liksom månen, mitt trofasta vittne i skyn!"</v>
<v n="39">Varför har du då övergett mig? Varför är du så vred mot den som du har utvalt till kung?</v>
<v n="40">Har du upphävt ditt förbund med din tjänare? Du har ju kastat hans krona i smutsen.</v>
<v n="41">Du har brutit ner murarna i den stad, som skyddade honom, och raserat varje borg som försvarade honom.</v>
<v n="42">Alla som har kommit dit har plundrat honom och grannfolken har hånat honom.</v>
<v n="43">Du har låtit hans fiender segra, och de är glada.</v>
<v n="44">Du har gjort hans vapen obrukbara och vägrat hjälpa honom i striden.</v>
<v n="45">Du har gjort slut på hans härlighet som kung och vält omkull hans tron.</v>
<v n="46">Du har gjort honom gammal i förtid, ja, du har klätt honom i vanära.</v>
<v n="47">Herre, hur länge ska detta fortsätta? Ska du hålla dig gömd för mig i evighet? Hur länge kommer din vredes glöd att vara?</v>
<v n="48">Tänk på hur kort du har gjort människans livstid. Du har skapat henne till att leva ett flyktigt ögonblick.</v>
<v n="49">Ingen människa kan leva för evigt. Vem kan komma undan döden?</v>
<v n="50">Herre, var finns nu den kärlek du brukade bevisa mig? Var är den trohet du lovade David?</v>
<v n="51">Herre, se hur alla människor föraktar din tjänare!</v>
<v n="52">Dina fiender hånar mig, mig som du smorde till kung.</v>
</c>
<c n="90">
<v n="1">En bön av gudsmannen Mose. Herre, så länge människan funnits har du varit vår tillflykt!</v>
<v n="2">Innan bergen skapades, innan jorden formades, fanns du, Gud, utan början och utan slut.</v>
<v n="3">Du talar och människan blir åter jord.</v>
<v n="4">Tusen år är för dig bara som gårdagen! Ja, de är som en enda timme!</v>
<v n="5" t="6">Vi sveper fram på tidens vågor, lika snabbt som en rasande flod, och vi försvinner lika snabbt som en dröm när man vaknar. Vi liknar gräset, som växer upp och är grönt på morgonen men som vissnar ner och dör innan kvällen.</v>
<v n="7">Ja, genom din vrede förgås vi, och snabbt är det ute med oss.</v>
<v n="8">Vår synd ligger öppen för dig, ja, till och med våra mest hemliga synder har du dragit fram i ljuset.</v>
<v n="9">Inte undra på att åren känns långa och tunga när du blir vred på oss, och att alla våra dagar är fyllda av suckar!</v>
<v n="10">Vi blir sjuttio år, en del kanske till och med blir åttio. Men också våra bästa år är ofta tomma och problemfyllda. Snart försvinner de och vi är borta.</v>
<v n="11">Vem kan förstå hur väldig din vrede är? Vem av oss fruktar dig som han borde?</v>
<v n="12">Lär oss att räkna våra dagar, och lär oss förstå hur korta de är. Hjälp oss att använda dem på bästa sätt.</v>
<v n="13">Herre, kom och välsigna oss! Eller hur länge tänker du dröja? Var inte förargad på oss längre!</v>
<v n="14">Visa oss din godhet i vår tidigaste ungdom, ja, ge oss glädje till livets slut.</v>
<v n="15">Ge oss glädje som uppväger alla de olyckor som har drabbat oss! Byt de onda åren mot goda.</v>
<v n="16">Låt oss få se dina under igen. Låt våra barn få se din härlighet och de kraftgärningar som du visade under gångna tider.</v>
<v n="17">Ja, Herre, vår Gud, visa oss din godhet och låt oss bli framgångsrika i allt vad vi gör!</v>
</c>
<c n="91">
<v n="1">Vi bor i den Allsmäktiges skugga, skyddade av Gud, av honom som är över alla gudar. Därför kan vi säga:</v>
<v n="2">"Bara han är min tillflykt, det enda fasta, det enda trygga. Han är min Gud, och jag litar på honom."</v>
<v n="3">Han räddar dig från alla gömda faror och skyddar dig från alla dödliga sjukdomar.</v>
<v n="4">Han kommer att skydda dig med sina vingar! Ja, under sina vingar bevarar han dig. Hans trofasta löfte är din rustning.</v>
<v n="5" t="6">Du behöver inte vara rädd längre för pest och andra plågor. Du kan gå lugn under dagen och du kan vila trygg och utan ångest under natten.</v>
<v n="7">Även om tusen faller vid min sida, ja, även om tiotusen stupar och dör runt omkring mig, kommer inget ont att hända mig.</v>
<v n="8">Med egna ögon ska jag få se på hur de ogudaktiga straffas, men jag ska inte dela deras öde,</v>
<v n="9">för Herren är min tillflykt! Jag har Gud, den Högste till min beskyddare.</v>
<v n="10">Därför kan inte ondskan övervinna mig, och ingen olycka ska komma i närheten av mitt hus.</v>
<v n="11">Han har sänt ut sina änglar för att skydda mig, vart jag än går.</v>
<v n="12">Med sina händer ska de bära mig, så att jag inte snubblar på någon sten.</v>
<v n="13">Jag kan tryggt möta både lejon och giftiga ormar, ja, till och med trampa på dem.</v>
<v n="14">Herren säger: "Eftersom han älskar mig av hela sitt hjärta, ska jag rädda honom. Jag ska göra honom mäktig, därför att han erkänner mig som Herre.</v>
<v n="15">När han ropar på mig, ska jag svara honom. Jag ska vara med honom i hans svårigheter och rädda honom och ära honom.</v>
<v n="16">Hos mig finner han den hjälp han behöver, och jag ska ge honom ett långt och innehållsrikt liv."</v>
</c>
<c n="92">
<v n="1" t="2">En sång att sjunga på Herrens dag. Det är skönt att tacka Herren, att sjunga lovsånger till Gud, den högste.</v>
<v n="3">Det är skönt att redan tidigt varje morgon få tacka honom för hans godhet, och att varje kväll få glädja sig över hans trofasthet.</v>
<v n="4">Sjung lovsånger till honom! Spela på harpa, luta och lyra.</v>
<v n="5">Du har gjort så mycket för mig, Herre! Inte undra på att jag är glad och sjunger av glädje!</v>
<v n="6">Herre, vilka under du gör! Och hur djupa är inte dina tankar!</v>
<v n="7">Oförnuftiga människor förstår dem inte! Och dåren kan inte fatta att,</v>
<v n="8">fastän de onda blomstrar som ogräs och de ogudaktiga har framgång så väntar dem bara evigt fördärv.</v>
<v n="9">Men du, Herre, är stor och upphöjd i evighet.</v>
<v n="10">Ett är ändå säkert: Dina fiender ska inte komma undan, och alla som handlat orätt ska skingras.</v>
<v n="11">Men mig har du gjort lika stark som en vildoxe,</v>
<v n="12">och du har gjort mig glad och gett mig nytt mod. Jag har fått se hur mina fiender lidit nederlag och fått höra hur de jämrat sig.</v>
<v n="13">Men de som älskar Gud ska blomstra som palmträd. De ska växa höga som cederträden på Libanons berg.</v>
<v n="14">De är som träd som planterats i Herrens egen trädgård och som växer och trivs där.</v>
<v n="15">Till och med när de blir gamla ska de bära frukt och vara gröna och friska.</v>
</c>
<c n="93">
<v n="1">Nu regerar Herren. Han är klädd i majestät och styrka. Därför står jorden fast, och kan inte rubbas.</v>
<v n="2">Gud, du har regerat från urminnes tid, ja, redan vid tidens början fanns du till.</v>
<v n="3" t="4">De stora haven brusar och dånar, de sjunger sin mäktiga sång. Men din röst är mäktigare och starkare än havens alla bränningar!</v>
<v n="5">Herre, ditt ord är alltigenom sant och tillförlitligt, och helighet omger ditt tempel för evigt.</v>
</c>
<c n="94">
<v n="1">Herre, min Gud, hämnden tillhör dig. Uppenbara dig i din härlighet!</v>
<v n="2">Res dig, du som dömer hela världen. Ge de stolta det straff de förtjänar.</v>
<v n="3">Herre, hur länge ska de onda få triumfera och vara glada?</v>
<v n="4">Lyssna på deras fräckheter! Hör, hur dessa onda män skryter!</v>
<v n="5">Se, hur de förtrycker ditt folk, Herre, och hur de plågar dem du älskar.</v>
<v n="6">Brutalt mördar de änkor och främlingar, ja, till och med föräldralösa barn.</v>
<v n="7">"Herren ser det inte", säger de, "våra förfäders Gud märker det inte."</v>
<v n="8" t="9">Era dumhuvuden! När ska ni ta ert förnuft till fånga? Är Gud, han som har gett människan ögon och öron, både döv och blind? Skulle han som straffar sitt folk, då inte straffa er också?</v>
<v n="10">Han som vet allt - skulle han inte veta vad ni gör?</v>
<v n="11">Herren vet hur begränsade och oförnuftiga människornas tankar är och genomskådar allt.</v>
<v n="12" t="13">Därför tillrättavisar han oss och undervisar oss om sina lagar. Och när våra fiender hotar oss, så beskyddar han oss, för att till sist utplåna dem helt.</v>
<v n="14">Herren kommer inte att överge sitt folk, för de tillhör honom.</v>
<v n="15">Än en gång ska han döma med rättvisa, och alla som är uppriktiga ska rätta sig efter det och glädja sig.</v>
<v n="16">Vem vill stå upp tillsammans med mig mot de onda människorna? Vem vill försvara mig?</v>
<v n="17">Jag skulle ha varit död om du, Herre, inte hade hjälpt mig.</v>
<v n="18">Ofta ropade jag: "Nu är allt slut," och i din kärlek hjälpte du mig, Herre.</v>
<v n="19">När tvivel fyller mitt sinne och när mitt hjärta är oroligt, lugnar du mig och ger mig nytt hopp.</v>
<v n="20">Du har väl ingenting att göra med korrumperade domare som tar emot mutor och sätter sig över lagen och låter orätt bli rätt?</v>
<v n="21" t="22">Tål du verkligen att se dessa som dömer de oskyldiga till döden? Nej! Herren, min Gud, är min borg, en stark klippa. Hos honom kan jag gömma mig.</v>
<v n="23">De ogudaktiga människornas synder ska slå tillbaka mot dem själva som en bumerang, och Herren, vår Gud, ska förgöra dem.</v>
</c>
<c n="95">
<v n="1">Kom, låt oss sjunga högt till Herrens ära! Stäm upp en glädjefull lovsång till vår mäktige räddare!</v>
<v n="2">Kom till honom fyllda av tacksamhet! Låt oss sjunga lovsånger till honom,</v>
<v n="3">för Herren är den störste bland alla gudar.</v>
<v n="4">De djupaste dalar och de högsta berg, håller han i sin hand. Allt är hans.</v>
<v n="5">Han skapade havet och hans händer har format landet. De är också hans.</v>
<v n="6">Kom, knäböj inför Herren, vår skapare,</v>
<v n="7">för han är vår Gud! Vi är hans får och han är vår herde. O, att du idag bara ville lyssna till honom när han kallar på dig, och komma till honom!</v>
<v n="8">Förhärda inte era hjärtan, som Israel gjorde i öknen vid Meriba och Massa.</v>
<v n="9">Där tvivlade era förfäder på Gud, fast de hade sett så många av hans under. De prövade hans tålamod hårt.</v>
<v n="10">"I fyrtio år såg jag på dem med avsmak", säger Herren Gud. "De var ett folk vars hjärtan och tankar var långt borta ifrån mig. De vägrade att följa mina lagar.</v>
<v n="11">Därför svor jag i min vrede att de aldrig skulle få komma in i det utlovade landet, till den viloplats som jag hade förberett åt dem."</v>
</c>
<c n="96">
<v n="1">Sjung en ny sång till Herren alla jordens innevånare!</v>
<v n="2">Sjung ut hans lov! Välsigna hans namn! Berätta varje dag om hans makt att frälsa!</v>
<v n="3">Berätta om hans väldiga gärningar för alla som inte känner honom. Låt dem få veta om de häpnadsväckande under han gjort.</v>
<v n="4">För Herren är stor, ja, han kan knappast beskrivas med ord. Ära honom! Tillbe endast honom!</v>
<v n="5">Folkens alla avgudar är maktlösa, men vår Gud har skapat himlen!</v>
<v n="6">Ära och majestät omger honom, och hans styrka och skönhet uppfyller hans tempel.</v>
<v n="7">Alla ni folk, träd fram inför honom med vördnad!</v>
<v n="8">Ge honom den ära han förtjänar! Kom med era offer och tillbe honom i hans tempel!</v>
<v n="9">Tillbe Herren med renhet, med liv som är heliga. Hela jorden darrar inför honom!</v>
<v n="10">Berätta för folken att Herren regerar. Han har skapat världen och den står fast. Han kommer att döma alla folk med fullkomlig rättvisa.</v>
<v n="11">Låt himlen vara glad, och låt jorden glädja sig. Låt de rytande haven återspegla hans härlighet!</v>
<v n="12">De grönskande fälten prisar honom och vittnar om hans storhet! Låt skogens träd susa av lovsånger.</v>
<v n="13">Herren kommer för att döma jorden och han ska döma folken med absolut rättvisa.</v>
</c>
<c n="97">
<v n="1">Bara Herren är kung! Låt hela jorden brista ut i jubel! Också de många öarna långt borta ska glädja sig.</v>
<v n="2">Moln och mörker omger honom. Han regerar med rättfärdighet och rättvisa.</v>
<v n="3">Eld går ut från honom och bränner upp alla hans fiender.</v>
<v n="4">Hans blixtar lyser upp hela världen. Jorden ser det och darrar.</v>
<v n="5">Bergen smälter som vax inför hela världens Herre.</v>
<v n="6">Himlarna vittnar om hans rättfärdighet. Ja, alla folk ser hans makt och härlighet.</v>
<v n="7">Låt alla dem som tillber dessa värdelösa avgudar, och också skryter med det, stå där med sin skam, för alla andra gudar måste böja sig inför honom!</v>
<v n="8" t="9">Glädje råder på berget Sion, och människorna i Juda städer jublar inför dig, för du dömer med rättvisa. De är glada för att du regerar över hela jorden och att du är större och mäktigare än alla andra gudar.</v>
<v n="10">Herren älskar dem som hatar ondskan. Han räddar sitt folk undan det onda.</v>
<v n="11">Han sprider ljus och glädje över de gudfruktigas liv.</v>
<v n="12">Därför har de orsak att vara glada i Herren och tacka hans heliga namn.</v>
</c>
<c n="98">
<v n="1">Sjung en ny sång till Herren, ja, berätta om allt det väldiga han gjort! För genom sin väldiga kraft och helighet har han vunnit seger.</v>
<v n="2" t="3">Alla folk, som känner honom, vet att han har befriat Israel. Han har bevisat att man kan lita på hans löften. Han har fullföljt sitt löfte om att vara god mot Israel. Hela jorden har sett hur Gud har frälst sitt folk.</v>
<v n="4">Därför brister jorden ut i lovsång och höjer glädjerop till Gud.</v>
<v n="5">Sjung lovsånger och spela på harpor.</v>
<v n="6">Blås i kornetter, och låt trumpeter och horn ljuda! Spela upp en jubelsymfoni inför Herren, vår kung!</v>
<v n="7">Låt haven brusa och allt som finns däri! Låt jorden och alla som bor på den jubla och ropa: "Äran tillhör Herren!"</v>
<v n="8" t="9">Låt vågorna klappa sina händer av glädje! Låt bergen sjunga glädjesånger inför Herren! Han kommer för att döma alla folk med fullkomlig rättvisa!</v>
</c>
<c n="99">
<v n="1">Herren är kung! Folken bävar! Han har sin tron på keruberna, och därför 	darrar hela jorden.</v>
<v n="2">Herren sitter på tronen i Jerusalem. Bara han har makt över jordens alla folk.</v>
<v n="3">Och alla prisar hans storhet och hans heliga namn.</v>
<v n="4">Du store kung, som älskar rättvisa, du är ärlig i allt vad du gör, och därför har du infört lag och ordning i Israel.</v>
<v n="5">Lova Herren, vår Gud, fall ner och tillbe honom framför tronen.</v>
<v n="6">När Mose och Aron, som var hans präster, och Samuel, en av hans många profeter, ropade till honom om hjälp, svarade han dem.</v>
<v n="7">Han talade till dem från ett moln, och de följde de instruktioner han gav dem.</v>
<v n="8">Herre, vår Gud, du svarade ditt folk och förlät dem deras synder. Men du var också en Gud som straffade dem när de handlade fel.</v>
<v n="9">Lova Herren, vår Gud! Be till honom på hans heliga berg i Jerusalem! Herren, vår Gud, är helig.</v>
</c>
<c n="100">
<v n="1">Jubla, ja, jubla inför Herren alla folk i hela världen!</v>
<v n="2">Tjäna honom med glädje! Sjung och ropa av fröjd, när du kommer inför honom!</v>
<v n="3">Försök att förstå vad det betyder att Herren är Gud! Han har skapat oss, och gjort oss till sitt folk. Han vårdar sig om oss som en herde vårdar sig om sina får.</v>
<v n="4">Gå in genom tempelportarna med tacksamhet. Gå in på hans förgårdar med lovsång. Tacka honom och välsigna hans namn.</v>
<v n="5">Herren är alltid kärleksfull och god. Och mot varje generation är han trofast.</v>
</c>
<c n="101">
<v n="1">Jag vill sjunga om din nåd och rättvisa, Herre. Jag vill sjunga en lovsång till dig!</v>
<v n="2">Jag vill leva ett felfritt liv, men jag behöver all din hjälp. Hjälp mig, inte minst i mitt eget hem, att vara så som du vill att jag ska vara.</v>
<v n="3">Hjälp mig att säga nej till allt som är lågt och skamligt. Jag avskyr ohederlighet av alla slag, och jag vill inte bli inblandad i något som inte behagar dig.</v>
<v n="4">Jag vill inte ha något att göra med människor som har något ont i sinnet.</v>
<v n="5">Jag tänker inte tolerera att någon i hemlighet förtalar sina medmänniskor. Jag tänker inte tillåta högfärd och stolthet.</v>
<v n="6">Jag ska göra de gudfruktiga i landet till mina hjältar och låta dem bo hos mig. Bara de som är verkligt goda människor ska få vara i min tjänst.</v>
<v n="7">Men lögnare och bedragare har ingenting i mitt hus att göra.</v>
<v n="8">Och varje morgon kommer jag att kasta ut dessa brottslingar från Guds stad.</v>
</c>
<c n="102">
<v n="1" t="2">En bön när jag hade stora problem. Herre, hör min bön! Lyssna till mitt rop om hjälp!</v>
<v n="3">Vänd dig inte bort från mig när olycka har drabbat mig. Lyssna och svara mig med detsamma,</v>
<v n="4" t="5">för mina dagar försvinner som rök. Min hälsa vacklar, och febern bränner i min kropp. Mat smakar mig inte längre och jag har förlorat aptiten.</v>
<v n="6">Jag har magrat. Jag är bara skinn och ben och jag jämrar mig högt.</v>
<v n="7">Jag är som en gam långt ute i vildmarken, som en ensam uggla i öknen.</v>
<v n="8">Jag ligger vaken och kan inte sova, ja, jag är lika ensam som en sparv som sitter övergiven på taket.</v>
<v n="9">Mina fiender jagar mig dag efter dag. De svär över mig.</v>
<v n="10" t="11">Därför att du är arg på mig måste jag äta aska i stället för bröd. Jag gråter ständigt och mina tårar blandar sig med det jag dricker. Du har stött bort mig.</v>
<v n="12">Mitt liv försvinner lika hastigt som kvällens skuggor. Jag vissnar som gräset.</v>
<v n="13">Men du, Herre, är kungars kung, och din berömmelse kommer att bestå i alla tider.</v>
<v n="14">Jag vet att du ska gripa in och visa barmhärtighet mot Jerusalem. Nu är det dags att visa medlidande med staden. Nu är den tiden inne.</v>
<v n="15">Ditt folk älskar till och med varje sten i stadens murar, trots att de ligger i ruiner.</v>
<v n="16" t="17">Men Herren ska bygga upp dem på nytt för att visa hur stor han är. Då kommer folken att frukta honom och kungarna på jorden ska erkänna hans makt.</v>
<v n="18">Han ska lyssna till de hjälplösas böner och till allt vad de ber om.</v>
<v n="19">Jag skriver ner detta för att kommande generationer också ska kunna prisa Herren för allt han har gjort, ja, så att de som ännu inte är födda ska kunna prisa Herren.</v>
<v n="20">Säg till dem att Gud från sitt tempel i himlen såg ner till oss här på jorden.</v>
<v n="21">Han hörde folkets klagan, och de som var dödsdömda befriade han.</v>
<v n="22" t="23">Därför ska folk från hela världen samlas i Jerusalem för att prisa honom. I hela staden kommer man då att sjunga lovsånger, och många folk och folkslag kommer för att tjäna honom.</v>
<v n="24">Han har gjort mig kraftlös trots att jag är i mina bästa år. Han har gjort mig gammal i förtid.</v>
<v n="25">Därför ropar jag till honom: Gud, du som lever i evighet! Låt mig inte dö nu när jag är ung.</v>
<v n="26">Gud, för länge sedan lade du jordens grund och skapade himlen med dina händer.</v>
<v n="27">Allt detta ska försvinna, men du består i evighet. Ja, allt kommer att falla sönder som gamla utslitna kläder, som du kastar bort och byter ut mot nya.</v>
<v n="28">Men själv blir du aldrig gammal. Du lever i evighet, och dina år tar aldrig slut.</v>
</c>
<c n="103">
<v n="1">Av hela mitt hjärta prisar jag Guds heliga namn.</v>
<v n="2">Ja, jag välsignar Herren och glömmer inte allt det underbara han har gjort för mig.</v>
<v n="3">Han förlåter mig alla mina synder. Han helar mig från alla sjukdomar.</v>
<v n="4">Han räddar mig undan en säker död. Hans kärlek och godhet omger mig.</v>
<v n="5">Han fyller mitt liv med allt som är gott, och därför känner jag mig ung och stark som en örn.</v>
<v n="6">Han står vid sitt ord, och därför ger han rättvisa åt alla som behandlas orättvist.</v>
<v n="7">Han är vår Gud, som uppenbarade sin vilja och natur för Mose och Israels folk.</v>
<v n="8">Han är barmhärtig och kärleksfull, också mot dem som inte förtjänar det. Hans kärlek är gränslös.</v>
<v n="9">Det dröjer innan han blir vred. Han är fylld av godhet och kärlek. Han går aldrig omkring med ett horn i sidan till någon. Han är inte långsint.</v>
<v n="10">Han har inte bestraffat oss även om vi varit förtjänta av det.</v>
<v n="11">Hans kärlek till oss som fruktar och ärar honom är lika stor som himlen är hög över jorden.</v>
<v n="12">Och våra synder har han kastat bort, lika långt bort som öster är från väster.</v>
<v n="13">Han är som en far för oss. Han är kärleksfull och förstående mot dem som lyder honom.</v>
<v n="14">Och ändå vet han hur förgängliga vi är, att vi bara är som damm.</v>
<v n="15">Det är med våra dagar som med blommorna och gräset som grönskar.</v>
<v n="16">Ökenvinden drar fram och de är spårlöst försvunna.</v>
<v n="17" t="18">Men Herrens godhet varar i evighet mot dem som lyder honom. Hans nåd och frälsning ges till generation efter generation, till alla dem som håller hans förbund och lyder hans bud.</v>
<v n="19">Herren har rest sin tron i himlen. Därifrån regerar han över allt som finns.</v>
<v n="20">Välsigna Herren, ni hans mäktiga änglar som lyder hans befallningar.</v>
<v n="21">Ja, välsigna Herren, ni himmelska väsen som alltid tjänar honom och gör hans vilja.</v>
<v n="22">Må allt som är skapat välsigna Herren överallt där han härskar. Och själv vill jag av hela mitt hjärta välsigna honom!</v>
</c>
<c n="104">
<v n="1" t="2">Jag välsignar Herren! Herre, min Gud, av hela hjärtat prisar jag dig! Du är klädd i ära, majestät och ljus! Som en tältduk har du spänt upp himlen.</v>
<v n="3">Över molnen har du gjort dig din boning. Ja, molnen är dina vagnar. Du rider på vindens vingar.</v>
<v n="4">Du gör vindarna till dina budbärare och blixtarna till dina tjänare!</v>
<v n="5">Du har lagt en fast grund för jorden så att den aldrig kan rubbas.</v>
<v n="6">Du bredde ut haven som en klädnad över den, och vattenmassorna stod över bergstopparna.</v>
<v n="7" t="8">Du talade, och vid ljudet av din röst samlade sig vattnet till stora hav. Bergen blev till, och dalarna fick de djup som du bestämde.</v>
<v n="9">Du satte en gräns för haven, för att de aldrig mer skulle översvämma jorden.</v>
<v n="10">Du lät källor springa fram i dalarna, och bäckar vällde fram från bergen,</v>
<v n="11">bäckar som ger djuren vatten att dricka. Där släcker vildåsnorna sin törst,</v>
<v n="12">och på stränderna bygger fåglarna sina bon. Deras sång hörs från trädens grenar.</v>
<v n="13">Du sänder regn över bergen, och jorden mättas med dina goda gåvor.</v>
<v n="14">Det späda gräset växer upp på din befallning och ger mat åt boskapen. Det finns fruktträd, grönsaker och säd!</v>
<v n="15">Det finns vin som gör människan glad, olivolja som får hennes ansikte att skina och bröd som ger henne styrka.</v>
<v n="16">Herren planterade cedrarna på Libanons berg, som nu är stora och grönskande.</v>
<v n="17">På deras grenar bygger fåglarna sina nästen, medan storkarna håller till bland barrträden.</v>
<v n="18">Högt uppe i bergen finns det betesmarker för vildgetterna, och klippgrävlingarna finner skydd bland klipporna.</v>
<v n="19">Du har skapat månen för att bestämma månadernas längd och solen vet timmen när den ska gå ner.</v>
<v n="20">Du sänder natten och mörkret, då mängder av skogens djur kommer fram.</v>
<v n="21">Då ryter de unga lejonen efter mat, men också de är beroende av dig, Gud.</v>
<v n="22">Men när solen går upp drar de sig tillbaka till sina hålor för att vila sig.</v>
<v n="23">Då går människan till sitt arbete, där hon arbetar tills kvällen kommer.</v>
<v n="24">Herre, hur rikt och hur mångsidigt är inte ditt verk! Ja, i din vishet har du gjort alltsammans, och dina rikedomar översvämmar hela jorden.</v>
<v n="25">Där finns det mäktiga havet. Det myllrar av liv av alla slag, av både stora och små djur.</v>
<v n="26">Där stävar fartygen fram och där leker sjöodjuret.</v>
<v n="27">Alla djur väntar på att du ska ge dem deras dagliga föda.</v>
<v n="28">Du ger dem, och de samlar in. Du öppnar din hand för att mata dem, och de äter och blir mätta.</v>
<v n="29">Men om du vänder dig bort ifrån dem så blir de förskräckta. Ja, när du tar deras livsande ifrån dem så dör de och blir åter jord.</v>
<v n="30">Du sänder din Ande, och nytt liv uppstår på jorden.</v>
<v n="31">Prisa Gud i evighet! Han själv känner glädje över allt vad han skapat!</v>
<v n="32">Han behöver bara se på jorden så bävar den, och när han rör vid bergen börjar de ryka.</v>
<v n="33">Jag vill sjunga till Herren, så länge jag lever. Jag vill prisa Gud till mitt sista andetag!</v>
<v n="34">Jag hoppas att sång behagar honom, för han är källan till all min glädje.</v>
<v n="35">Låt alla syndare gå under, alla som vägrar att lovprisa honom! Men jag vill lova Herren. Halleluja!</v>
</c>
<c n="105">
<v n="1">Tacka Herren för allt gott han gör. Tala om det för alla folk.</v>
<v n="2">Sjung lovsånger om honom och berätta om hans under.</v>
<v n="3">Gläd er i Herren, ni som tillhör honom. Gläd er!</v>
<v n="4">Vänd er till honom och räkna med hans kraft. Var uthålliga!</v>
<v n="5" t="6">Tänk på vad han i sin makt har gjort för oss, som är ättlingar till hans tjänare Abraham, till Jakob, hans utvalde. Kom ihåg hur han dömde våra fiender. Han är Herren, vår Gud.</v>
<v n="7">Överallt i hela världen är det han som har sista ordet.</v>
<v n="8" t="9">Skulle tusen generationer komma och gå, så skulle han ändå aldrig glömma sitt löfte, det förbund som han slöt redan med Abraham och Isak,</v>
<v n="10" t="11">och som han bekräftade med Jakob. Och detta är mitt förbund med Israels folk som kommer att vara för alltid: Jag ska ge er Kanaans land till att vara er egendom.</v>
<v n="12">Han lovade detta medan de ännu var mycket få till antalet, och alltjämt levde som främlingar i Kanaan.</v>
<v n="13">De var på den tiden spridda bland andra folk och vandrade från rike till rike.</v>
<v n="14">Men Gud tillät inte någon att förtrycka dem, och han utplånade många kungar som försökte anfalla dem!</v>
<v n="15">"Rör inte mina utvalda, skada inte mina profeter", varnade han.</v>
<v n="16">Han sände hungersnöd över Kanaans land och förråden av säd och bröd tog snabbt slut.</v>
<v n="17">Men Gud hade redan i förväg sänt Josef till Egypten, dit han såldes som slav.</v>
<v n="18">I fängelset satte man bojor på hans fötter och en järnring runt hans hals.</v>
<v n="19">Där fick han sitta tills den dag han uttydde sina medfångars drömmar, och allt det som han sagt inträffade. Guds ord gav honom rätt.</v>
<v n="20">Då sände kungen äntligen bud efter honom och befriade honom.</v>
<v n="21">Josef utnämndes till regeringschef och fick också förvalta kungens hela förmögenhet.</v>
<v n="22">Alla höga tjänstemän var underställda honom och kungens rådgivare fick lära sig vishet av honom.</v>
<v n="23">Sedan kom Jakob till Egypten och bodde där tillsammans med sina söner.</v>
<v n="24">Under åren som följde förökade Gud sitt folk, ja, tills de slutligen blev mäktigare än sina fiender.</v>
<v n="25">Därefter såg Gud till så att egyptierna började hata israeliterna och behandla dem illa.</v>
<v n="26">Då sände Gud sina tjänare Mose och Aron,</v>
<v n="27">för att de skulle utföra under och tecken i hela Egypten.</v>
<v n="28">De gjorde som Gud befallt, och han lät ett tjockt mörker breda ut sig över hela landet.</v>
<v n="29">Han förvandlade vattnet i deras floder till blod och förgiftade alla fiskar.</v>
<v n="30">Därefter översvämmades landet av grodor, ja, till och med i kungens privata palats trängde grodorna in.</v>
<v n="31">Och då Gud talade genom Mose, drog svärmar av flugor och andra insekter fram över hela landet,</v>
<v n="32">och när egyptierna väntade på regn sände Gud hagel, och blixtar som plågade folket.</v>
<v n="33">Deras vinträd och fikonträd förstördes, och alla träd vräktes omkull och låg kringspridda på marken.</v>
<v n="34">På Guds befallning kom gräshoppssvärmar och</v>
<v n="35">åt upp allt grönt och förstörde skörden.</v>
<v n="36">Slutligen dödade Herren den äldste sonen i varje egyptiskt hem.</v>
<v n="37">Sedan ledde han sitt folk tryggt ut ur Egypten och de förde med sig mängder av silver och guld, och det fanns inte en enda en bland dem som var sjuk, utan alla var friska.</v>
<v n="38">Egyptierna var rädda för dem och var glada när de lämnade landet.</v>
<v n="39">För att skydda dem från den heta solen satte Gud ett moln över sitt folk, och han gav dem en eldpelare om natten för att de skulle få ljus.</v>
<v n="40">De bad om kött, och han sände fåglar in i deras läger. Och han lät dem äta manna, brödet från himlen, för att de skulle bli mätta.</v>
<v n="41">Han öppnade en klippa, och vattnet forsade fram. Det flöt som en flod genom det torra, ödsliga landet -</v>
<v n="42">för Gud håller sitt ord, och han kom ihåg sina heliga löften till sin tjänare Abraham.</v>
<v n="43">På så sätt ledde han under sång och jubel sina utvalda in i det utlovade landet.</v>
<v n="44">Han gav dem det land som tillhört andra folk. De fick skörda och äta vad andra hade planterat.</v>
<v n="45">Alla dessa under lät han sitt folk uppleva för att de skulle lyda honom och hålla hans bud. Halleluja!</v>
</c>
<c n="106">
<v n="1">Halleluja! Tacka Herren för han är så god mot oss. Hans kärlek till oss varar i evighet.</v>
<v n="2">Vem kan någonsin räkna upp de väldiga under som Gud gör? Vem kan någonsin prisa honom ens till hälften av vad han är värd?</v>
<v n="3">Alla, som håller hans bud och alltid gör det som är rätt i hans ögon, är lyckliga.</v>
<v n="4">Tänk också på mig, Herre, när du välsignar och räddar ditt folk!</v>
<v n="5">Låt mig med egna ögon få se allt gott som du gör med ditt utvalda folk. Jag gläder mig tillsammans med dem, och är stolt över att jag tillhör dem som du har gjort till din egendom.</v>
<v n="6">Vi har syndat mot dig, något som våra förfäder också gjorde.</v>
<v n="7">De var inte villiga att lära sig av undren du gjorde i Egypten. De glömde snart hur ofta du räddade dem. I stället gjorde de uppror mot dig vid Röda havet.</v>
<v n="8">Trots detta räddade du dem för att försvara ditt namns ära och visa din makt inför hela världen.</v>
<v n="9">Du befallde Röda havet att dela sig och gjorde en torr väg längs dess botten. Ja, du gjorde den torr som en öken!</v>
<v n="10">På så sätt räddade du dem från deras fiender.</v>
<v n="11">Sedan lät du vattnet välla fram över fienderna och dränkte dem. Inte en enda en av dem undkom med livet i behåll.</v>
<v n="12">Då äntligen trodde de hans ord och lovade honom med sin sång.</v>
<v n="13">Men tänk, hur kvickt de glömde allt han gjort! De ville inte vänta på det som skulle hända i enlighet med den plan han gjort upp för dem,</v>
<v n="14">utan där i öknen utmanade de Gud och krävde att de skulle få kött att äta. De prövade hans tålamod till bristningsgränsen.</v>
<v n="15">Då gav han dem vad de begärde, men han sände också smittosamma sjukdomar över dem.</v>
<v n="16">De blev avundsjuka på Mose, ja, också på Aron, den man som Gud hade smort till präst.</v>
<v n="17">Därför öppnade sig plötsligt jorden och svalde Datan, Abiram och deras familjer.</v>
<v n="18">Eld föll från himlen och uppslukade dessa ogudaktiga människor.</v>
<v n="19" t="20">På berget Horeb gjorde de sig en kalv av guld och tillbad den. De bytte ut Guds härlighet mot en avbild av ett djur som äter gräs.</v>
<v n="21" t="22">De glömde Gud, deras Frälsare, som med sina märkliga under hade räddat dem ut ur Egypten. Och de kom inte längre ihåg vilken skräck som drabbade egyptierna vid Röda havet.</v>
<v n="23">Därför bestämde sig Herren för att han skulle förgöra dem. Men Mose, som han hade utvalt, ställde sig på folkets sida och tog sig an deras sak så att Herren höll tillbaka sin vrede och inte förgjorde dem.</v>
<v n="24">Sedan vägrade de att gå in i det utlovade landet, för de trodde inte på vad Gud lovat.</v>
<v n="25">I stället satt de i sina tält och klagade, och de vägrade att lyssna till honom.</v>
<v n="26">Därför lyfte han sin hand och sa att han skulle döda dem i öknen,</v>
<v n="27">och att deras barn skulle skingras bland främmande folk och dö i avlägsna länder.</v>
<v n="28">Sedan förenade sig våra förfäder med det folk som tillbad Baal i Peor, och de till och med åt kött som offrats till livlösa avgudar.</v>
<v n="29">Genom att göra så retade de Herren till vrede så att pest bröt ut bland dem.</v>
<v n="30">Pesten härjade tills Pinehas grep in och avrättade dem som hade syndat och orsakat pesten.</v>
<v n="31">För detta kommer Pinehas alltid att bli ihågkommen.</v>
<v n="32">Vid vattenkällorna i Meriba förargade folket Gud igen och ställde till med bekymmer.</v>
<v n="33">På grund av det blev Mose upprörd och sa sådant som han inte skulle ha sagt.</v>
<v n="34">De förgjorde inte heller invånarna i landet, som Gud hade sagt till dem.</v>
<v n="35">I stället gifte de sig med dessa hedningar och tog efter deras seder och bruk</v>
<v n="36">och började offra till deras avgudar. Men det ledde till deras egen undergång.</v>
<v n="37" t="38">De till och med offrade sina söner och döttrar till onda andar. De dödade oskyldiga barn, och landet blev förorenat genom dessa mord.</v>
<v n="39">Deras ogudaktiga handlingar gjorde dem orena. I Guds ögon var deras kärlek till avgudarna detsamma som otrohet i äktenskapet.</v>
<v n="40">Det var därför som Herrens vrede upptändes, och han vände den mot dem och visade dem sin avsky.</v>
<v n="41" t="42">Det var också därför som han lät främmande folk krossa dem. De kom i händerna på sina fiender som fick regera över dem och förtrycka dem.</v>
<v n="43">Gång på gång befriade Gud dem från deras slaveri, men de fortsatte att göra uppror mot honom och de sjönk allt djupare i sin synd.</v>
<v n="44">Trots detta lyssnade han till deras rop och hjälpte dem i deras svårigheter.</v>
<v n="45">Han kom ihåg sina löften till dem och hans kärlek till dem var så stor, att det gjorde honom ont att han utlämnat dem till deras fiender.</v>
<v n="46">Han till och med fick fienderna, som förtryckte dem, att känna medlidande med dem.</v>
<v n="47">Herre, vår Gud, rädda oss! Hämta oss från dessa folk som inte känner dig och för oss tillsammans igen. Då ska vi prisa ditt heliga namn och glädja oss över dig och tacka dig.</v>
<v n="48">Välsignad vare Herren, Israels Gud, nu och för all framtid. Och allt folket sa: "Amen! Halleluja!"</v>
</c>
<c n="107">
<v n="1">Tacka Herren för att han är god mot oss, och för att hans kärlek aldrig upphör.</v>
<v n="2">Har Herren befriat dig? Tala då om det! Berätta för andra att han har räddat dig ur dina fienders våld!</v>
<v n="3">Han har fört de fångna tillbaka från jordens alla hörn,</v>
<v n="4">alla dem som vandrade i öknen utan att finna vägen hem.</v>
<v n="5">De var hungriga, törstiga och svaga.</v>
<v n="6">"Herre, hjälp oss", ropade de, när de inte såg någon utväg mer, och han förbarmade sig över dem!</v>
<v n="7">Han förde dem till en plats där de kunde bo.</v>
<v n="8">Tänk om dessa människor bara ville prisa Herren för hans kärlek och för allt underbart han gjort!</v>
<v n="9">Han gav vatten till den törstige och den hungriges själ mättade han med sitt goda.</v>
<v n="10">Vilka är det som sitter i mörker och dödsskugga, förkrossade av sorg och slaveri?</v>
<v n="11">Det är de som gjort uppror mot Gud och inte lytt hans ord och föraktat honom som är en Gud över alla gudar.</v>
<v n="12">Därför fick de slita ont och arbeta hårt. De föll till marken och ingen kunde hjälpa dem att resa sig.</v>
<v n="13">Då ropade de till Herren i sina svårigheter, och han befriade dem!</v>
<v n="14">Han ledde dem ut från mörkret och dödsskuggan, och bröt sönder deras bojor.</v>
<v n="15">Tänk om dessa människor bara ville prisa Herren för hans godhet och för allt underbart han gjort.</v>
<v n="16">Han slog in portarna av koppar och järnbommarna bröt han sönder.</v>
<v n="17">Andra fick lida av följderna för sina synder och felsteg.</v>
<v n="18">Deras aptit försvann och de höll på att svälta ihjäl.</v>
<v n="19">Då ropade de till Herren i sin nöd, och han hjälpte dem och befriade dem.</v>
<v n="20">Han sa bara ett ord och de blev botade, ja, de rycktes bort från dödens portar.</v>
<v n="21">O, om dessa människor bara ville prisa Herren för hans kärlek och för allt underbart han gjort.</v>
<v n="22">Må deras tack tjäna som offer! Må de sjunga om allt han gjort!</v>
<v n="23">Åter andra seglade på haven med gods och varor.</v>
<v n="24">Där upplevde de Guds makt och blev vittnen till det han gjorde.</v>
<v n="25">Han kallade på stormvindarna, och vågorna började gå höga.</v>
<v n="26">Fartygen reste sig mot skyn och störtade sedan mot djupen bland de virvlande vågorna. Sjömännen vred sig av skräck,</v>
<v n="27">och de raglade som berusade för de såg inte längre någon utväg.</v>
<v n="28">Då ropade de till Herren i sin nöd, och han räddade dem.</v>
<v n="29">Han lugnade stormen och stillade vågorna.</v>
<v n="30">De gladde sig över att det äntligen hade blivit lugnt, och Gud förde dem till den hamn dit de ville.</v>
<v n="31">O, tänk om dessa människor bara ville prisa Herren för hans kärlek och för allt underbart han gjort!</v>
<v n="32">Låt dem prisa honom och upphöja honom när folket samlas, och låt dem lova honom inför folkets ledare.</v>
<v n="33">Herren låter floderna torka upp,</v>
<v n="34">och det bördiga landet gör han till en saltöken, när innevånarnas ondska tar överhand.</v>
<v n="35">Men han kan också göra en oas mitt i ett ökenland och låta vattenkällor bryta fram.</v>
<v n="36">Han låter nybyggare komma dit hungriga, och de bygger där sina städer och</v>
<v n="37">odlar sina fält. De planterar sina vingårdar och får sedan stora och rika skördar!</v>
<v n="38">Han välsignar dem rikligen, och de får många barn. Också deras boskapshjordar förökas mer och mer.</v>
<v n="39">Men när Guds folk på nytt blir besegrat och förödmjukat och utsatt,</v>
<v n="40">så visar Gud avsky för dessa förtryckare och låter dem irra omkring i öknen.</v>
<v n="41">Men han befriar de hjälplösa ur deras elände och låter dem få många barn och ha stor framgång.</v>
<v n="42">Överallt kommer goda människor att se det och fyllas av glädje, medan de ogudaktiga står häpna.</v>
<v n="43">Om du är förståndig bör du lyssna till vad jag säger. Tänk på hur Herren på allt sätt visar sin godhet!</v>
</c>
<c n="108">
<v n="1" t="2">Gud, i mitt inre är jag fullkomligt lugn. Jag vill sjunga och vara glad inför dig.</v>
<v n="3">Vakna upp, harpa och lyra! Jag vill börja dagen med sång och spel.</v>
<v n="4">Jag vill prisa dig överallt i världen. Inför alla människor vill jag sjunga om dig,</v>
<v n="5">för din godhet är större än man kan mäta. Den är högre än himlen. Din trofasthet når upp till skyarna.</v>
<v n="6">Din härlighet sträcker sig längre än himlen och den breder ut sig över hela jorden.</v>
<v n="7">Hjälp oss och rädda oss, för vi är ju det folk som du älskar.</v>
<v n="8">Gud har lovat att hjälpa oss. Han har gett oss sitt heliga löfte. Inte att undra på att jag är glad! "Trakten kring Sikem ska jag ge mitt folk, och Suckot-dalen ska jag låta tillfalla dem.</v>
<v n="9">Gileads och Manasses områden är fortfarande mina!" säger han. "Efraim är min hjälm, och Juda är spiran i min hand.</v>
<v n="10">Moabs land ska vara en obetydlig tjänare och mot Edom ska jag kasta min sko i triumf, och bland filisteerna ska mitt segerrop höras."</v>
<v n="11" t="12">Vem kan föra mig i triumf in i Edoms starka städer? Kan Gud göra det, han som har förkastat oss? Ja, bara han som överlämnade oss i våra fienders våld kan det!</v>
<v n="13">Ja, Herre, hjälp oss mot våra fiender, för den hjälp som människor kan ge är ingenting värd.</v>
</c>
<c n="109">
<v n="1">Min lovsångs Gud, stå inte tyst och overksam.</v>
<v n="2">Utan orsak går gudlösa människor till attack mot mig. De ljuger och talar illa om mig.</v>
<v n="3">De har inget skäl till att hata och bekämpa mig, men de gör det ändå!</v>
<v n="4">Jag älskar dem, men till och med när jag ber för dem visar de sin fiendskap.</v>
<v n="5">De betalar tillbaka gott med ont och kärlek med hat.</v>
<v n="6">Visa någon av mina fiender hur det känns! Låt en anklagare träda upp mot honom och sätt en domare över honom som inte håller sig till lagen.</v>
<v n="7">Och när domen avkunnas, bör den lyda: skyldig. Till och med hans böner ska räknas som ett brott.</v>
<v n="8">Låt hans år bli få och korta och låt andra stiga fram för att ta hans plats.</v>
<v n="9" t="10">Må hans barn bli faderlösa och hans fru änka. Utan ro ska hans barn irra omkring som hemlösa tiggare, och deras hem ska ligga i ruiner.</v>
<v n="11">Låt fordringsägarna överta all hans egendom och främlingarna allt han har förtjänat.</v>
<v n="12" t="13">Ingen ska visa vänlighet mot honom, och ingen ska känna medlidande med hans föräldralösa barn. Låt dem dö och låt hans namn vara glömt redan av nästa generation.</v>
<v n="14">Herren ska inte heller glömma det onda som denne fiendes förfäder gjort och han ska inte förlåta hans mors synder. Ha inget överseende med dem.</v>
<v n="15">Tänk ständigt på allt ogudaktigt de har gjort och utplåna deras namn ur människors minne.</v>
<v n="16">Denne fiende vägrade ju att göra gott mot andra och förföljde dem som hade det svårt. Han jagade de förtvivlade i döden.</v>
<v n="17">Det bästa han visste var att förbanna andra, men nu träffar förbannelsen honom själv. Han välsignade aldrig andra, och nu får han själv ingen välsignelse!</v>
<v n="18">Hans förbannelser har blivit en del av honom, precis som hans kläder. De är för honom som vatten som man dricker och som olja man smörjer in sig med.</v>
<v n="19">Låt nu dessa förbannelser vila över honom och låt honom vara iklädd dem och ha dem som ett bälte kring sig.</v>
<v n="20">Så ska Herren straffa min fiende, som ljuger om mig och hotar mig med döden.</v>
<v n="21">Men Herre, stötta mig som du har lovat, och rädda mig eftersom din kärlek och godhet är så stor.</v>
<v n="22">Jag är fattig och hjälplös och sårad i mitt innersta.</v>
<v n="23">Mitt liv är som en skugga om kvällen som försvinner in i mörkret. Jag känner mig som en insekt på armen som man skakar av sig.</v>
<v n="24">Mina knän känns svaga på grund av min fasta, och jag är bara skinn och ben.</v>
<v n="25">När folk ser mig så skrattar de åt mig och skakar föraktfullt på huvudet.</v>
<v n="26">Hjälp mig, Herre, min Gud! Fräls mig, för du är kärleksfull och god.</v>
<v n="27">Låt mina fiender få se att det är du som räddar mig.</v>
<v n="28">De kan sedan förbanna mig så mycket de vill, men du kommer att välsigna mig! När de angriper mig kommer de att stå där utskämda. Och när det sker kan jag vara glad igen.</v>
<v n="29">Låt dem misslyckas i allt de gör och låt dem få skämmas!</v>
<v n="30">Men jag ska alltid tacka Herren och prisa honom inför alla människor.</v>
<v n="31">Han står på de fattigas och hungrigas sida för att rädda dem från deras fiender.</v>
</c>
<c n="110">
<v n="1">Herren sa till min herre, kungen: "Sätt dig på min högra sida och regera. Jag ska besegra dina fiender, och de ska böja sig inför dig."</v>
<v n="2">Herren har gjort dig till kung och i Jerusalem står din tron. Därifrån ska din makt utgå och du ska regera över alla dina fiender.</v>
<v n="3">När du ställer upp din här kommer ditt folk frivilligt till dig, klädda i heliga kläder. Som daggen om morgonen kommer de unga männen, fulla av ungdomlig kraft.</v>
<v n="4">Herren har gett ett löfte och kommer inte att bryta det. Han har sagt att du ska vara präst för all framtid, precis som Melki-Sedek.</v>
<v n="5">Gud står vid din sida. På sin vredes dag ska han slå ner många kungar.</v>
<v n="6">Han ska döma folken och slagfälten ska vara fyllda av lik.</v>
<v n="7">Men själv ska han bli styrkt och uppfriskad av att dricka ur vattenkällorna vid vägen och därigenom segra.</v>
</c>
<c n="111">
<v n="1" t="2">Halleluja, prisa Herren! Jag vill tacka Herren av hela mitt hjärta för alla som tillhör honom, ja för hela församlingen! Allt det han gör är stort och väldigt och alla som ser det försöker att förstå det,</v>
<v n="3">för hans under bevisar hans ära, majestät och eviga godhet.</v>
<v n="4">Vem kan glömma de under han gör, under fyllda av barmhärtighet och nåd?</v>
<v n="5">Han ger mat till dem som ärar honom. Han glömmer aldrig det förbund han ingått med Israel.</v>
<v n="6">Han har bevisat hur mäktig han är genom att ge dem deras land, fastän landet hade varit ett hem för många andra folk.</v>
<v n="7">Allt han gör är rätt och gott, och hans lagar kan man lita på.</v>
<v n="8">De förlorar aldrig sin giltighet utan består. Han har gett dem till oss för att visa oss vad sanning och rättfärdighet är.</v>
<v n="9">Han befriade sitt folk och slöt ett evigt förbund med dem. Vilket heligt och respektingivande namn han har!</v>
<v n="10">Hur kan människor bli visa? Enda sättet att lära sig vishet är att ta Gud på allvar, för man växer i vishet genom att lyda hans lagar. Prisa hans namn i evighet!</v>
</c>
<c n="112">
<v n="1">Halleluja, prisa Herren! Alla som fruktar honom och litar på honom får välsignelser som inte kan uttryckas i ord. Ja, den människa är lycklig, som med glädje lever efter hans befallningar.</v>
<v n="2">Hans barn kommer att hedras överallt, för sönerna till goda människor får på ett särskilt sätt del av Guds gåvor.</v>
<v n="3">Själv ska han bli rik, och allt det goda han gör kommer aldrig att glömmas.</v>
<v n="4">Ja, även i de mörka stunderna kommer ljus att bryta fram för den som är god och barmhärtig.</v>
<v n="5">Allt går väl för den som är vänlig och gärna hjälper den som är fattig och som rättar sig efter Guds bud i allt han gör.</v>
<v n="6">Ingenting får en sådan människa på fall, och han kommer att göra ett djupt intryck på alla.</v>
<v n="7">Han är inte rädd för dåliga nyheter och lever inte heller i fruktan för vad som kan hända. Han är övertygad om att Herren kommer att ta hand om honom.</v>
<v n="8">Inte heller låter han sig skrämmas, för han vet att han kommer att besegra sina fiender.</v>
<v n="9">Han är generös och ger frikostigt till sådana som har det svårt, och man kan alltid räkna med hans barmhärtighet och kärlek. Han får inflytande och blir respekterad.</v>
<v n="10">De ogudaktiga kommer att bli rasande och skära tänder när de ser allt detta. De smyger bort då de inser att alla deras drömmar går upp i rök.</v>
</c>
<c n="113">
<v n="1">Halleluja! Ni Herrens tjänare, prisa hans namn!</v>
<v n="2">Välsignat är hans namn nu och för all framtid.</v>
<v n="3">Prisa honom från dess att solen går upp till dess att den går ner!</v>
<v n="4">Han härskar över folken. Hans ära och härlighet når högre än himlen.</v>
<v n="5">Vem kan jämföras med Gud, som sitter på sin tron i höjden?</v>
<v n="6">Därifrån böjer han sig ner för att se på jorden.</v>
<v n="7">De fattiga drar han upp ur smutsen, och de hungriga hämtar han från avskrädeshögarna</v>
<v n="8">och sätter dem bland sitt folks furstar!</v>
<v n="9">Han låter den barnlösa hustrun få barn, och gör henne till en lycklig mor.Halleluja! Prisa Herren!</v>
</c>
<c n="114">
<v n="1">När Israels folk för länge sedan drog ut från Egypten och Jakobs släkt lämnade landet vars språk de inte kunde förstå,</v>
<v n="2">då blev Juda del av landet, Guds heliga boplats, och Israel hans rike.</v>
<v n="3">Röda havet såg folket komma och delade sig för dem, och Jordanfloden stannade upp i sitt lopp.</v>
<v n="4">Bergen hoppade som bockar, och de små höjderna som lamm!</v>
<v n="5">Vad har hänt med dig, Röda hav, eftersom du delar dig i två delar? Och du Jordan, varför stannade du av?</v>
<v n="6">Varför hoppade ni berg som bockar? Och varför skuttade ni små kullar som lamm?</v>
<v n="7">Darra, jord, när Jakobs Gud visar sig!</v>
<v n="8">Det är ju han som gör klippan till en vattenrik sjö och låter en källa flöda fram bland stenarna.</v>
</c>
<c n="115">
<v n="1">Ge ära åt ditt namn, Herre, inte till vårt! Se till att alla prisar din godhet och din sanning.</v>
<v n="2">Varför tillåter du folk att hånfullt säga: "Var finns deras Gud?"</v>
<v n="3">Vår Gud är ju i himlen, och han gör vad han vill.</v>
<v n="4">Deras gudar är bara föremål av silver och guld som människor gjort.</v>
<v n="5">De kan varken tala eller se, trots att de har ögon och mun!</v>
<v n="6">Inte heller kan de höra eller lukta</v>
<v n="7">eller använda sina händer och fötter! De ger inga ljud ifrån sig.</v>
<v n="8">Lika stela och döda som dessa gudar är, ska de som tillber dem bli.</v>
<v n="9">Israels folk, lita på Herren! Han är er hjälp och ert skydd.</v>
<v n="10">Arons präster, lita på Herren! Han är er hjälp och ert skydd.</v>
<v n="11">Alla ni som fruktar honom, lita på honom! Han skyddar och bevarar er.</v>
<v n="12">Herren har inte glömt oss, utan han ska också i framtiden välsigna oss. Hans välsignelse ska vila över Israels folk och Arons präster.</v>
<v n="13">Han välsignar var och en som fruktar honom, oavsett om han är obetydlig eller inflytelserik.</v>
<v n="14">Må Herren ge många barn till er och era ättlingar.</v>
<v n="15">Må ni bli välsignade av Herren, som har skapat både himmel och jord.</v>
<v n="16">Himlen tillhör Herren, men han har överlämnat jorden åt människorna.</v>
<v n="17">De döda kan inte längre sjunga lovsånger till Herren, för där de nu är tiger man för alltid.</v>
<v n="18">Men vi kan det! Vi kan prisa honom nu och för all framtid! Lova Gud! Halleluja!</v>
</c>
<c n="116">
<v n="1">Jag älskar Herren, för han har hört mina böner och besvarat dem.</v>
<v n="2">Han har böjt sig ner och lyssnat till mig. Därför ska jag be till honom så länge jag lever.</v>
<v n="3">Döden höll mig i sitt grepp, och gravens fasor gjorde mig förskräckt.</v>
<v n="4">Då ropade jag högt till Herren: "Jag ber dig, rädda mitt liv!"</v>
<v n="5">Herren är kärleksfull. Det han lovat, det håller han också. Vår Gud är full av barmhärtighet!</v>
<v n="6">Herren beskyddar dem som är som barn och inte kan hjälpa sig själva. Jag var i fara och då räddade han mig.</v>
<v n="7">Nu kan jag slappna av, för Herren har varit god mot mig.</v>
<v n="8">Han har räddat mig från en säker död. Han har torkat mina tårar och bevarat mig från att gå under.</v>
<v n="9">Jag får leva nära honom, och han håller mig vid liv.</v>
<v n="10" t="11">Jag fortsatte att tro på honom även när jag var modlös och sa: "Nu vet jag varken ut eller in, och man kan inte lita på någon."</v>
<v n="12">Men vad kan jag nu göra för Herren som tack för allt han gjort för mig?</v>
<v n="13">Jo, vid offermåltiden ska jag lyfta upp min bägare med vin för han har räddat mig.</v>
<v n="14">Inför allt Guds folk vill jag visa att jag håller vad jag lovat.</v>
<v n="15">Herren beskyddar alla som älskar honom, för de är dyrbara i hans ögon och han vill inte deras död.</v>
<v n="16">Herre, du har befriat mig från mina bojor, och jag tjänar dig precis som min mor gjorde.</v>
<v n="17">Därför vill jag ge dig ett tackoffer, och jag ska med hög röst bekänna att du är min Herre.</v>
<v n="18" t="19">Här i templets förgårdar i Jerusalem, inför allt ditt folk, ska jag infria allt jag lovade inför dig. Halleluja!</v>
</c>
<c n="117">
<v n="1">Lova Herren, alla länder! Prisa honom, alla jordens folk,</v>
<v n="2">för han älskar oss innerligt, och hans trofasthet varar i evighet. Halleluja!</v>
</c>
<c n="118">
<v n="1">Tacka Herren, för han är god! Hans nåd varar i evighet.</v>
<v n="2">Låt Israels folk prisa honom med just de orden: "Hans nåd varar i evighet!"</v>
<v n="3">Låt Arons präster ropa: "Hans nåd varar i evighet!"</v>
<v n="4">Låt de omvända hedningarna jubla: "Hans nåd varar i evighet!"</v>
<v n="5">När jag hade det svårt bad jag till Herren, och han svarade mig och befriade mig.</v>
<v n="6">Han står på min sida! Varför skulle jag då vara rädd? Vad kan människor göra mot mig?</v>
<v n="7">Herren är på min sida, och han hjälper mig. Låt dem som hatar mig gripas av skräck!</v>
<v n="8">Det är bättre att söka Herrens beskydd än att lita på människor.</v>
<v n="9">Jag tar hellre min tillflykt till honom än till människor som är mäktiga och inflytelserika.</v>
<v n="10">Jag var omringad av fiender, men genom din makt slog jag dem.</v>
<v n="11">Ja, jag var omringad på alla sidor, men genom din makt slog jag dem och utplånade dem.</v>
<v n="12">De svärmade runt mig som bin, men de slocknade lika fort som en eld bland törnbuskar. Och i Herrens namn utplånade jag dem.</v>
<v n="13">De gjorde sitt bästa för att döda mig, men Herren hjälpte mig!</v>
<v n="14">Han är min styrka och min sång i stridens hetta, och nu har han låtit mig segra.</v>
<v n="15" t="16">Lyssna till glädjeropen och sången från Guds folk: "Herren har med makt utfört sina väldiga gärningar. Han har lyft sin hand till segertecken!"</v>
<v n="17">Jag behöver inte dö, i stället får jag leva och berätta vad han gjort.</v>
<v n="18">Herren har straffat mig hårt, men inte överlämnat mig åt döden.</v>
<v n="19">Öppna templets portar för mig! Jag vill gå in genom dem och ge honom mitt tack!</v>
<v n="20">Dessa portar är Herrens portar, och endast de som tjänar Herren, får gå in genom dem.</v>
<v n="21">Herre, jag tackar dig innerligt för att du har besvarat min bön och räddat mig.</v>
<v n="22">Den sten som inte dög åt byggnadsarbetarna har nu blivit en hörnsten.</v>
<v n="23">Detta är Herrens verk, det är fantastiskt att få se det med egna ögon.</v>
<v n="24">Herren har förberett denna festdag för oss, därför är vi glada och jublar.</v>
<v n="25">Herre, hjälp oss och ge oss framgång i allt vad vi gör!</v>
<v n="26">Välsignad är den som kommer, den som är sänd av Herren till oss. Vi välsignar er från templet.</v>
<v n="27" t="28">Herren Gud är vårt ljus. Jag bär fram mitt offer på altaret inför honom, för han är min Gud och jag vill tacka och lova honom.</v>
<v n="29">Tacka Herren, för hans godhet! Hans nåd varar för evigt.</v>
</c>
<c n="119">
<v n="1">Lyckliga är de som är förståndiga nog att följa Guds lagar i allt.</v>
<v n="2">Lyckliga är de som söker efter Gud och alltid gör hans vilja,</v>
<v n="3">de som vägrar att kompromissa med det onda och helhjärtat följer hans vägar.</v>
<v n="4">Du har gett oss dina lagar för att vi ska följa dem.</v>
<v n="5">Vad jag längtar efter att helt och fullt kunna lyda dem!</v>
<v n="6">Då skulle jag inte längre behöva skämmas, utan ha ett gott rykte.</v>
<v n="7">När du nu har tillrättavisat mig, vill jag tacka dig genom att leva på rätt sätt!</v>
<v n="8">Jag tänker verkligen lyda dig! Överge mig inte, och hindra mig från att falla i synd!</v>
<v n="9">Hur kan en ung man bevara sitt liv rent? Jo, genom att läsa ditt ord och följa dina bud.</v>
<v n="10">Jag har gjort mitt bästa för att finna dig. Hjälp mig så att jag inte vandrar bort från dig!</v>
<v n="11">Jag har tänkt mycket på dina ord och lagt dem på minnet, för att de ska hålla mig borta från synden.</v>
<v n="12">Käre Herre, lär mig dina bud!</v>
<v n="13">Jag har läst dina lagar och</v>
<v n="14">är mera glad för dem än för rikedom.</v>
<v n="15">Jag tänker på dem och vill hålla mig till dem.</v>
<v n="16">Jag är glad för dem och jag skall aldrig glömma dem.</v>
<v n="17">Var god mot mig, som är din tjänare, och låt mig få leva, så att jag kan fortsätta att följa ditt ord.</v>
<v n="18">Öppna mina ögon, så att jag kan se allt underbart som står där.</v>
<v n="19">Jag är bara en vandringsman här på jorden. Jag behöver vägledning, och dina bud är karta och kompass för mig.</v>
<v n="20">Jag längtar efter dina råd mer än jag kan tala om.</v>
<v n="21">Du tillrättavisar de stolta, dem som vägrar att lyssna till dina bud.</v>
<v n="22">Låt dem inte få håna mig för att jag lyder dina lagar!</v>
<v n="23">Till och med furstar sitter och talar illa om mig, men jag tänker fortsätta att gå dina vägar.</v>
<v n="24">Din lag är både mitt ljus och min rådgivare.</v>
<v n="25">Jag har helt tappat modet. Ja, jag är totalt uppgiven. Håll mig vid liv genom ditt ord.</v>
<v n="26">Jag berättade för dig om mina planer, och du svarade mig. Ge mig nu ditt råd!</v>
<v n="27">Låt mig förstå vad det är du vill, så jag kan se dina under!</v>
<v n="28">Jag gråter hämningslöst. Mitt hjärta är tungt av sorg. Säg något upp-muntrande till mig!</v>
<v n="29" t="30">Bevara mig när jag är i fara. Hjälp mig att orubbligt följa dina lagar. Jag har ju beslutat mig för att göra det rätta.</v>
<v n="31">Jag släpper inte tanken på dina befallningar. Herre, låt mig inte fördärva alltsammans!</v>
<v n="32">Om du bara gör mig villig att lyda dig, kan jag bättre följa dina lagar.</v>
<v n="33" t="34">Tala bara om för mig vad jag ska göra, så gör jag det. Så länge jag lever vill jag lyda dig av hela mitt hjärta.</v>
<v n="35">Se till att jag går på rätta vägar, för jag vet verkligen hur underbara de är.</v>
<v n="36">Ge mig kärlek till ditt ord och låt inte mitt habegär ta överhanden.</v>
<v n="37">Vänd mig bort från det som är värdelöst och utan mening, och bevara mitt liv.</v>
<v n="38">Säg mig än en gång att dina löften gäller mig, för jag litar på dig och tjänar dig.</v>
<v n="39">Jag är så rädd att bli hånad för att jag lyder dina lagar, även om de är rätta och goda.</v>
<v n="40">Jag längtar efter att lyda dem!När du håller vad du lovat, så får jag liv på nytt.</v>
<v n="41" t="42">Ja, Herre, du älskar mig och har lovat att frälsa mig! Hjälp mig nu i din godhet och kärlek. Då kommer jag att kunna svara dem som hånar mig, för att jag litar på det du sagt.</v>
<v n="43">Må jag aldrig glömma dina ord! Till dem sätter jag mitt hopp!</v>
<v n="44" t="46">Därför ska jag fortsätta att alltid lyda dig. Det kommer att göra mig fri. Till och med för kungar kommer jag att tala om vad din lag säger utan att skämmas.</v>
<v n="47">Vad jag älskar dina bud! Vad jag är glad över dina befallningar!</v>
<v n="48">Jag sträcker mig efter dem och vill att de fyller mitt liv.</v>
<v n="49" t="50">Glöm aldrig dina löften till mig, din tjänare, för de är mitt enda hopp! De ger mig styrka mitt i lidandet. De ger mig nya krafter och ger mig liv!</v>
<v n="51">Självbelåtna människor talar föraktfullt om mig så ofta de kan, men jag står oberörd inför dem.</v>
<v n="52">Från min tidigaste ungdom har jag försökt lyda dig. Dina ord har varit min tröst.</v>
<v n="53">Jag grips av vrede och förtvivlan när jag tänker på de människor som överger dina befallningar,</v>
<v n="54">för dina lagar har varit en källa till glädje för mig under denna korta vandring på jorden.</v>
<v n="55">Jag kommer ihåg dina bud till och med på natten och tänker på dem, Herre.</v>
<v n="56">Det har alltid varit en lycka för mig att lyda dig!</v>
<v n="57">Du, Herre, är min! Jag lovar att göra det du vill!</v>
<v n="58">Av hela mitt hjärta vill jag ha dina välsignelser.</v>
<v n="59" t="60">Jag märkte hur felaktigt jag levde, men bestämde mig för att på nytt lyda dina bud.</v>
<v n="61">Ogudaktiga människor har försökt att få mig på fall, men jag är fast förankrad vid dina lagar.</v>
<v n="62">Mitt i natten går jag upp för att tacka dig för dina bud.</v>
<v n="63">Den som bekänner och litar på Herren är min vän.</v>
<v n="64">Herre, överallt i hela världen kan man uppleva din godhet. Hjälp mig att förstå vad jag ska göra!</v>
<v n="65">Herre, du är god mot mig, precis som du har lovat.</v>
<v n="66">Ge mig nu både förstånd och kunskap, för dina lagar är mina vägvisare.</v>
<v n="67">Jag gick vilse, tills du straffade mig. Nu följer jag noggrant allt du säger.</v>
<v n="68">Du är god och gör bara gott. Hjälp mig att förstå din lag!</v>
<v n="69">Människor har oförskämt ljugit om mig, men sanningen är att jag har följt dina bud av hela mitt hjärta.</v>
<v n="70">Deras sinnen är förmörkade och de förstår inget, men jag förstår att jag måste följa din lag.</v>
<v n="71" t="72">För mig var det bra att jag fick erkänna: "Nu är det slut med mig." Då först lärde jag mig vilken hjälp dina bud ger. De är värdefullare för mig än silver och guld!</v>
<v n="73">Herre, min Skapare, du har gett mig livet. Ge mig nu insikt så att jag förstår dina lagar!</v>
<v n="74">Alla som bekänner och litar på dig ska välkomna mig, eftersom jag också litar på ditt ord.</v>
<v n="75" t="77">Herre, jag vet att dina beslut är rätta och att ditt straff bara gjorde mig gott. Trösta mig nu med din nåd, precis som du har lovat. Förbarma dig och hjälp mig, så att jag får leva. Din lag är ju min stora glädje.</v>
<v n="78">Låt dessa oförskämda människor få skämmas, för de har varit orättvisa mot mig med alla sina lögner. Jag däremot vill tänka på dina befallningar.</v>
<v n="79">Låt alla andra som ärar och litar på dig komma till mig för att samtala om dina lagar!</v>
<v n="80">Hjälp mig att helt och fullt lyda alla dina bud. Då behöver jag aldrig skämmas över mig själv.</v>
<v n="81">Jag längtar efter din frälsning, och jag väntar på den hjälp som du har lovat mig.</v>
<v n="82">Otåligt längtar jag efter att få se hur dina löften infrias. Och jag frågar: "När ska du trösta mig och hjälpa mig?"</v>
<v n="83">Jag känner mig gammal och utsliten och till ingen nytta. Men fortfarande klamrar jag mig fast vid dina lagar och lyder dem.</v>
<v n="84">Hur länge måste jag vänta innan du straffar dem som förföljer mig?</v>
<v n="85" t="86">Dessa fräcka och oförskämda människor, som är likgiltiga inför din sanning och dina lagar. De har grävt gropar för att jag ska falla i dem. De förföljer mig med sina lögner. Hjälp mig, för du älskar bara sanningen!</v>
<v n="87">De hade så när tagit livet av mig, och ändå vägrade jag att ge upp och bryta mot dina bud.</v>
<v n="88">Visa nåd mot mig och låt mig få leva, så att jag kan fortsätta att lyda dig!</v>
<v n="89">Ditt ord, Herre, står fast i himlen för evigt.</v>
<v n="90" t="91">Din trofasthet består från generation till generation, precis som jorden som du har skapat. Allt består ännu i dag, och tjänar dina syften.</v>
<v n="92">Jag skulle ha dött för längesedan i mitt elände, om inte dina lagar hade varit min största glädje.</v>
<v n="93">Jag tänker aldrig lägga dem åt sidan, för du har använt dem till att ge mig min glädje och min hälsa tillbaka.</v>
<v n="94">Jag tillhör dig! Fräls mig, för jag har försökt leva efter dina befallningar.</v>
<v n="95">Även om besinningslösa människor gömmer sig längs vägen för att döda mig, ska jag i stillhet tänka på dina löften.</v>
<v n="96">Allt har sin begränsning, men för ditt ord finns inga gränser.</v>
<v n="97">Vad jag älskar ditt ord! Jag tänker på det hela dagen.</v>
<v n="98">Det gör mig klokare än mina fiender.</v>
<v n="99">Ja, när jag tänker på dina bud gör de mig visare än mina lärare.</v>
<v n="100">De gör mig till och med visare än gamla människor med sin livserfarenhet.</v>
<v n="101">Jag har inte lyssnat till orättfärdiga förslag, för jag vill fortsätta att vara lydig mot ditt ord.</v>
<v n="102" t="103">Jag kan inte vända mig bort från vad du har lärt mig. Smaken av dina ord är sötare än honung.</v>
<v n="104">Eftersom bara dina lagar kan ge mig vishet och förstånd, är det inte att undra på att jag avskyr all slags falskhet.</v>
<v n="105">Dina ord är som en lykta, som lyser upp stigen framför mig och hjälper mig att inte snubbla.</v>
<v n="106">Jag har lovat att göra allt det som du fastställt i ditt ord.</v>
<v n="107">Jag är plågad till det yttersta, men låt mig behålla livet, som du har lovat!</v>
<v n="108">Ta emot mitt tack som ett offer och tala om din vilja för mig!</v>
<v n="109">Mitt liv hänger på en skör tråd, men trots det tänker jag inte sluta upp att följa dina lagar.</v>
<v n="110">De ogudaktiga har satt ut sina fällor för mig längs vägen, men jag tänker inte gå några omvägar.</v>
<v n="111">Dina lagar är en skatt, som jag kommer att vara glad över i all framtid.</v>
<v n="112">Jag har bestämt mig för att följa dem tills jag dör.</v>
<v n="113">Herre, jag avskyr dem som inte vet om de ska lyda dig eller inte. Men jag älskar din lag.</v>
<v n="114">Du är den som beskyddar mig och försvarar mig, och dina löften är mitt enda hopp.</v>
<v n="115">Försvinn, ni människor som vill göra mig illa! Försök inte hindra mig från att lyda Guds befallningar!</v>
<v n="116">Herre, du har lovat att låta mig leva! Låt det aldrig få sägas att Gud svek mig!</v>
<v n="117">För mig i säkerhet för mina fiender. Då kan jag fortsätta att följa dina lagar.</v>
<v n="118">Men du förkastar alla som förkastar dina lagar. Och den som vill föra dig bakom ljuset bedrar sig bara själv.</v>
<v n="119">De ogudaktiga är som slagg, som man kastar bort. Inte undra på att det bästa jag vet är att följa dina lagar!</v>
<v n="120">Hela jag ryser av fruktan inför dig. Jag är rädd för dina domar.</v>
<v n="121">Överlämna mig inte i mina fienders händer, för jag har gjort vad som är gott och rätt.</v>
<v n="122">Lova att du välsignar mig! Låt inte de högfärdiga förtrycka mig!</v>
<v n="123">Mina ögon har blivit utmattade av att spana efter hur du ska uppfylla ditt underbara löfte att befria mig.</v>
<v n="124">Herre, behandla mig efter din godhet och lär mig dina föreskrifter,</v>
<v n="125">för jag är din tjänare! Ge mig därför sunt förnuft, så att jag kan tillämpa dina bud i allt jag gör.</v>
<v n="126">Herre, det är dags för dig att gripa in, för dessa okunniga människor fördärvar dina lagar,</v>
<v n="127">men jag älskar dina befallningar mer än renaste guld.</v>
<v n="128">Jag hatar all slags falskhet, och därför låter jag dina befallningar få styra mina steg.</v>
<v n="129">Dina lagar är underbara och därför håller jag dem.</v>
<v n="130">När du förklarar ditt ord, kan till och med den mest obildade människa förstå det.</v>
<v n="131">Min längtan efter dina befallningar är starkare än törsten hos den som flämtar i hettan.</v>
<v n="132">Vänd dig till mig och visa mig barmhärtighet! Det har du lovat alla dem som älskar dig.</v>
<v n="133">Beskydda mig och gör mig stark, så att jag inte bryts ner av det onda!</v>
<v n="134">Rädda mig från dessa människor som så våldsamt förtrycker mig. Annars kan jag inte leva efter dina bud.</v>
<v n="135">Låt mig få uppleva hur god du är, och lär mig alla dina lagar.</v>
<v n="136">Jag gråter när jag ser att man inte följer dem.</v>
<v n="137">Herre, du är rättvis och allt vad du beslutar är rätt.</v>
<v n="138">Dina lagar är rätta och pålitliga.</v>
<v n="139">Jag blir utom mig av vrede över mina fienders sätt att nonchalera dem.</v>
<v n="140">Jag har verkligen prövat dina löften, och det är därför jag älskar dem så mycket.</v>
<v n="141">Själv är jag värdelös och obetydlig, men jag glömmer inte dina lagar.</v>
<v n="142">Din rättvisa är evig, och dina ord kan man alltid lita på.</v>
<v n="143">I min nöd och ångest får jag tröst av dina befallningar.</v>
<v n="144">Dina lagar är rätta och oföränderliga. Hjälp mig att förstå dem, så att jag får leva.</v>
<v n="145">Från djupet av mitt hjärta ber jag till dig. Svara mig, Herre, så ska jag följa dina lagar!</v>
<v n="146">"Fräls mig", ropar jag, "för jag lyder dig."</v>
<v n="147">Tidigt på morgonen, innan solen har gått upp, ber jag till dig och visar dig att jag litar på dig.</v>
<v n="148">Jag håller mig vaken om natten för att tänka på dina löften.</v>
<v n="149">Lyssna till mig och ge mig nytt mod, du som är så kärleksfull och god!</v>
<v n="150">Nu kommer dessa grymma människor för att anfalla mig,</v>
<v n="151">men du är nära mig, Herre. Alla dina bud är grundade på sanningen.</v>
<v n="152">Redan som ung lärde jag mig att din vilja aldrig förändras.</v>
<v n="153">Se hur jag lider! Rädda mig därför, för jag har inte varit olydig mot dina befallningar!</v>
<v n="154">Ja, rädda mig och ge mig livet tillbaka, precis som du har lovat.</v>
<v n="155">De ogudaktiga ska inte bli frälsta, för de bryr sig inte om dina lagar.</v>
<v n="156">Herre, vad stor din barmhärtighet är! Ge mig nytt mod genom dina rättvisa domar!</v>
<v n="157">Mina fiender förföljer mig och försöker att få mig att inte lyda din lag. Men jag håller fast vid den.</v>
<v n="158">Jag känner avsky och äckel inför dessa förrädare som sätter sig över dina lagar.</v>
<v n="159">Herre, du vet hur mycket jag verkligen älskar dina bud. Ge mig nu livet och hälsan tillbaka!</v>
<v n="160">Allt är sant och tillförlitligt i ditt ord. Dina befallningar är eviga.</v>
<v n="161">Maktfullkomliga människor har förföljt mig, även om de inte haft någon orsak till det. Bara dina ord gör intryck på mig.</v>
<v n="162">Jag är glad över dina lagar, precis som den som finner en värdefull skatt.</v>
<v n="163">Jag hatar all slags falskhet, men jag älskar dina lagar!</v>
<v n="164">Jag prisar dig sju gånger om dagen, därför att dina lagar är goda och rätta!</v>
<v n="165">De som älskar dina lagar lever i fullständig frid och snubblar inte på vägen.</v>
<v n="166">Jag väntar på din frälsning, Herre. Därför har jag följt dina lagar.</v>
<v n="167">Jag älskar din undervisning, och jag har lyssnat till den.</v>
<v n="168">Ja, alla dina befallningar och uppmaningar har jag uppriktigt följt. Du vet även detta, du som vet allt om mig.</v>
<v n="169">Herre, lyssna till mina böner! Och låt mig förstå alltmer av ditt ord!</v>
<v n="170">Hör mina böner, och rädda mig, som du också lovat!</v>
<v n="171">Jag prisar dig för att jag får lära mig dina lagar.</v>
<v n="172">Jag ska sjunga en sång om ditt ord för allt vad du befallt är gott.</v>
<v n="173">Var därför beredd och grip in och hjälp mig, för jag har valt att göra din vilja!</v>
<v n="174">Herre, jag längtar efter din frälsning, och din lag är min stora glädje.</v>
<v n="175">Låt mig få leva länge så jag kan prisa dig. Låt dina lagar bli min hjälp!</v>
<v n="176">Jag har vandrat bort som ett vilsegånget får. Kom och leta rätt på mig, för jag tillhör dig. Inte någonting av det du befallt har jag glömt.</v>
</c>
<c n="120">
<v n="1">I mina svårigheter ropade jag till Gud om hjälp, och han hjälpte mig!</v>
<v n="2">Herre, befria mig från alla lögnare och bedragare!</v>
<v n="3">Ni lögnare, hur tror ni att ni ska kunna undgå Guds straff?</v>
<v n="4">Nej, han ska straffa er med skarpa pilar och bränna er med glödande kol.</v>
<v n="5" t="6">Att bo bland er är värre än att bo bland Meseks och Kedars folk. Alltför länge har jag bott bland folk som hatar fred.</v>
<v n="7">Jag, däremot älskar freden, men så fort jag talar om den börjar ni strida.</v>
</c>
<c n="121">
<v n="1">Jag ser upp mot bergen. Kan jag vänta mig någon hjälp därifrån?</v>
<v n="2">Min hjälp kommer ifrån Herren, som har skapat himmel och jord.</v>
<v n="3" t="4">Han kommer aldrig att tillåta att du snavar och faller, för han vakar alltid över dig. Ja, han som bevarar Israel sover aldrig.</v>
<v n="5">Herren bryr sig om dig. Han står vid din sida för att försvara dig.</v>
<v n="6">Solen ska inte skada dig om dagen, inte heller månen om natten.</v>
<v n="7">Han bevarar dig från allt ont och räddar ditt liv.</v>
<v n="8">Han vakar över dig när du kommer och när du går. Ja, han ska bevara dig för evigt.</v>
</c>
<c n="122">
<v n="1">Jag blev glad när man sa till mig: "Kom, så går vi till Herrens tempel."</v>
<v n="2">Och nu är vi här. Vi har gått in genom Jerusalems portar.</v>
<v n="3">Jerusalem, du sköna, nyuppförda stad.</v>
<v n="4">Hela Israel, ja, hela Herrens folk, har kommit för att tillbe som lagen säger, för att tacka och för att prisa Herren.</v>
<v n="5">Jerusalem, över dig regerar Davids kungahus.</v>
<v n="6">Be om fred för Jerusalem! Låt det gå väl för alla som älskar dig.</v>
<v n="7">Innanför dina murar ska friden härska och tryggheten ska finnas i dina palats.</v>
<v n="8">Jag ber om detta för alla mina bröders skull och för alla mina vänner som bor där.</v>
<v n="9">Må det också bli fred för Herrens tempels skull!</v>
</c>
<c n="123">
<v n="1">Gud, jag lyfter min blick upp till dig, till dig som sitter på tronen i himlen.</v>
<v n="2">På samma sätt som en tjänare förväntansfullt ser sin herre, eller som en slavflicka betraktar sin husfru och lägger märke till minsta vink, så ser vi på dig, vår Gud.</v>
<v n="3" t="4">Visa oss barmhärtighet, Herre, visa oss barmhärtighet! Vi har mött tillräckligt med förakt och hån från de rika och självsäkra.</v>
</c>
<c n="124">
<v n="1">Om Herren inte hade stått på vår sida - det kan hela Israel intyga - om Herren inte hade stått på vår sida,</v>
<v n="2" t="3">då skulle våra fiender ha svalt oss levande och utplånat oss i sin ilska.</v>
<v n="4" t="5">Vatten skulle ha övertäckt oss och dragit ner oss i djupen.</v>
<v n="6">Välsignad vare Herren, som inte har låtit dem slita oss i stycken.</v>
<v n="7">Vi har flytt för livet, som fåglar från jägarens snara. Men snaran har gått sönder, och vi är fria!</v>
<v n="8">Vår hjälp kommer från Herren, som har skapat himmel och jord.</v>
</c>
<c n="125">
<v n="1">De som litar på Herren står fasta som berget Sion och kan aldrig rubbas.</v>
<v n="2">Liksom bergen omger och skyddar Jerusalem, så omsluter och beskyddar Herren sitt folk.</v>
<v n="3">Ogudaktiga härskare ska inte längre regera över vårt land, det land som Gud gav till våra förfäder. Då kunde det gå så illa att de lockade de rättfärdiga till att göra det som är orätt.</v>
<v n="4">Herre, gör gott mot dem som är goda, mot alla som är uppriktiga och ärliga.</v>
<v n="5">Men de som viker av från den rätta vägen ska du förgöra tillsammans med alla andra förbrytare. Låt Israel få leva i stillhet och fred!</v>
</c>
<c n="126">
<v n="1">När Herren förde oss tillbaka till Jerusalem efter fångenskapen, var det som en dröm!</v>
<v n="2">Vi skrattade högt och sjöng av glädje! Till och med andra folk, som inte kände Gud, måste säga: "Allt vad Herren gjort för dem är stort och väldigt!"</v>
<v n="3">Ja, det är verkligen sant! Vi var utom oss av glädje.</v>
<v n="4">Herre, åt vår dystra tillvaro gav du mening, på samma sätt som du fyller de uttorkade bäckarna med vatten!</v>
<v n="5">De som sår med tårar ska få skörda med glädje.</v>
<v n="6">Ja, de går gråtande ut med säden de ska så, men när de kommer tillbaka, jublar de över den stora skörd de fått.</v>
</c>
<c n="127">
<v n="1">Om inte Herren bygger huset, är byggnadsarbetarnas möda till ingen nytta. Om inte Herren skyddar staden, står vaktposten förgäves på sin plats!</v>
<v n="2">Det är meningslöst att släpa och slita från tidiga morgonen till sena kvällen, för Gud ger dem som älskar honom vad de behöver, också när de sover.</v>
<v n="3">Också barn är en gåva från Gud. Med dem belönar han alla som älskar honom.</v>
<v n="4">En ung mans söner är som skarpa pilar i händerna på en krigare.</v>
<v n="5">Lycklig är den man som har sitt koger fyllt med sådana pilar. När fienderna anklagar honom och drar honom inför rätta står hans söner upp för honom.</v>
</c>
<c n="128">
<v n="1">Välsignad är den som fruktar Herren och litar på honom, ja, välsignad är den som lyder honom.</v>
<v n="2">Det du förtjänat, ska du kunna njuta av. Det går dig väl och lyckan är på din sida.</v>
<v n="3">Din hustru kommer att likna en fruktbar vinstock med många druvor. Och se på alla hennes barn! De sitter runt middagsbordet, lika friska och starka som unga olivträd.</v>
<v n="4">Så belönar Herren den som respekterar och ärar honom.</v>
<v n="5">Herren ska välsigna dig, han som bor på berget Sion. Så länge du lever ska du se att det går väl för Jerusalem.</v>
<v n="6">Må du leva så länge att du kan glädja dig över dina barnbarn. Må Guds frid vila över Israel!</v>
</c>
<c n="129">
<v n="1">Ända från min tidigaste ungdom, säger Israel, har jag blivit förföljd.</v>
<v n="2">Men det är inte ute med mig! Mina fiender har aldrig lyckats utplåna mig!</v>
<v n="3" t="4">Min rygg är sönderslagen av deras piskor. Det är som de kört fram med en plog över mig. Men Herren har visat att man kan lita på honom. Han har krossat kedjorna som dessa Guds fiender hade bundit mig med.</v>
<v n="5">Låt alla dem som hatar Jerusalem bli besegrade och ta till flykten.</v>
<v n="6" t="7">Må de bli som gräs i dålig jord, som vissnar och blir brunt när det är halvvuxet. Den som skördar struntar i det, och ingen binder samman det.</v>
<v n="8">Och ingen som går förbi dem ropar: "Herrens välsignelse är över er! Vi välsignar er i Herrens namn."</v>
</c>
<c n="130">
<v n="1" t="2">Från djupet av mitt hjärta ropar jag förtvivlad till dig om hjälp: "Hör mig! Svara mig och hjälp mig!"</v>
<v n="3">Om du utan barmhärtighet kommer ihåg våra synder, vem kan då bestå?</v>
<v n="4">Men du förlåter oss för att vi ska ära och lyda dig.</v>
<v n="5">Jag sätter mitt hopp till Herren, och av hela hjärtat väntar jag på att han ska tala till mig.</v>
<v n="6">Jag längtar efter Herren mer än vaktposten längtar efter att det äntligen ska bli morgon.</v>
<v n="7">Israel, hoppas på Herren! Bara han är kärleksfull och god och beredd att förlåta synder.</v>
<v n="8">Han ska själv befria Israel från all dess synd.</v>
</c>
<c n="131">
<v n="1">Herre, jag är inte stolt och högfärdig. Jag tror inte att jag är bättre än andra, och jag låtsas inte att jag vet allt och klarar allt.</v>
<v n="2">Istället är jag lugn och lika stilla inför Herren som ett barn som ligger i sin mors armar. Ja, jag är nöjd och trygg hos dig.</v>
<v n="3">Israel, du borde också lita på Herren, både nu och i framtiden.</v>
</c>
<c n="132">
<v n="1" t="2">Herre, du glömmer väl inte vilka prövningar David fick gå igenom. Tänk på de högtidliga löften han gav dig, vår stamfar Jakobs Gud, när han lovade och sa:</v>
<v n="3" t="5">"Jag vill inte gå in i mitt hus, och jag vill inte lägga mig i min säng. Jag vill inte heller gå till vila förrän jag byggt ett bestående hem åt Herrens ark, ett tempel åt Israels mäktige.</v>
<v n="6">Först fick vi höra att arken fanns i Betlehem och sedan att den var i skogstrakterna.</v>
<v n="7">Men nu ska den få stå i ett tempel, där Gud ska bo här på jorden. Det är dit vi ska gå för att be till honom.</v>
<v n="8">Res dig, Herre, och gå för alltid in i ditt tempel tillsammans med arken, som vittnar om din stora styrka.</v>
<v n="9">Prästerna som tjänar dig ska alltid hålla sig till det förbund, som du har ingått med oss. Var och en som älskar dig ska då jubla av glädje.</v>
<v n="10">Förkasta inte din tjänare David, den kung du har utvalt åt ditt folk,</v>
<v n="11">för du har lovat honom: "En av dina söner ska jag göra till tronföljare!</v>
<v n="12">Och om dina efterlevande håller förbundet med mig och lyder mina bud, så ska en av dem för alltid vara kung!"</v>
<v n="13">Herre, du har utvalt berget Sion till ditt hem.</v>
<v n="14">"Detta är den plats där jag vill slå mig ner. Här är den viloplats som jag har valt," sa du.</v>
<v n="15">"Hela denna stad ska få allt den behöver, och de fattiga ska kunna äta sig mätta.</v>
<v n="16">Jag ska välsigna stadens präster i allt de gör, och dess invånare ska ropa och sjunga av glädje.</v>
<v n="17">Här vill jag göra en av Davids söner till en stor kung, och hans kungahus ska bestå för alltid.</v>
<v n="18">Hans fiender ska komma att skämmas, men hans rike ska ha framgång och blomstra."</v>
</c>
<c n="133">
<v n="1">Vad underbart och skönt det är när bröder kan bo tillsammans i harmoni.</v>
<v n="2">Det är lika välgörande som doften av den dyrbara olja, som hälldes i håret på prästen Aron och som sedan rann ner i hans skägg, ända till kraglinningen.</v>
<v n="3">Denna gemenskap är lika uppfriskande som daggen på berget Hermon eller på Sions sluttningar. Ja, Guds välsignelse vilar över bröder som lever tillsammans i frid. Han ger dem ett liv utan slut.</v>
</c>
<c n="134">
<v n="1">Kom och sjung lovsång till Herren, ni som tjänar honom i templet varje natt.</v>
<v n="2">Lyft upp era händer i bön och prisa Herren i hans tempel.</v>
<v n="3">Herren, som skapade himmel och jord, välsignar dig från berget Sion.</v>
</c>
<c n="135">
<v n="1" t="2">Halleluja! Prisa Herren, ja, låt hans folk prisa honom då de står på templets förgårdar.</v>
<v n="3">Ja, prisa Herren, för han är god! Sjung om hans underbara namn,</v>
<v n="4">för Herren har utvalt Jakobs efterlevande och gjort hela Israel till sin personliga egendom.</v>
<v n="5">Jag vet hur stor Herren är, ja, han är mycket större än någon annan gud.</v>
<v n="6">Han gör vad han vill både i himlen och på jorden och i de djupa haven.</v>
<v n="7">Han låter molnen stiga upp vid horisonten, han sänder blixt och regn och han sänder ut stormvindarna från sina väldiga förråd.</v>
<v n="8">I Egypten dödade han det äldsta barnet i varje familj och allt förstfött bland djuren.</v>
<v n="9">Han utförde väldiga under och tecken inför Farao och hans folk.</v>
<v n="10">Han besegrade många folk och utrotade mäktiga kungar,</v>
<v n="11">Sihon, amoreernas kung, Og, Basans kung och Kanaans kungar.</v>
<v n="12">Han gav deras länder som en gåva till sitt folk Israel.</v>
<v n="13">Herre, ditt namn varar i evighet. Generation efter generation kommer att minnas dig.</v>
<v n="14">Du kommer att se till att inget ont sker ditt folk och du förbarmar dig över alla som tillhör dig.</v>
<v n="15">Andra folks gudar är bara föremål av guld och silver, som människor gjort med sina händer.</v>
<v n="16">De har munnar som inte kan tala, och ögon som inte kan se.</v>
<v n="17">De har öron som inte kan höra, och de kan inte ens andas.</v>
<v n="18">Lika stela och döda som dessa gudar är, ska de som tillber dem bli.</v>
<v n="19">Israel, prisa Herren! Ni Arons överstepräster, prisa hans namn!</v>
<v n="20">Ni präster av Levis stam, prisa Herren! Prisa hans namn, alla ni som fruktar honom och litar på honom.</v>
<v n="21">Prisa Herren på berget Sion, för där i Jerusalem står hans tempel. Prisa Herren! Halleluja!</v>
</c>
<c n="136">
<v n="1">Tacka Herren, för han är god. Hans nåd tar aldrig slut.</v>
<v n="2">Tacka gudarnas Gud, för hans nåd tar aldrig slut.</v>
<v n="3">Tacka herrarnas Herre, för hans nåd tar aldrig slut.</v>
<v n="4">Prisa honom, som är den ende som kan göra mäktiga under, för hans nåd tar aldrig slut.</v>
<v n="5">Prisa honom, som genom sin vishet skapade himlen, för hans nåd tar aldrig slut.</v>
<v n="6">Prisa honom som skilde jord och hav åt, för hans nåd tar aldrig slut.</v>
<v n="7">Prisa honom som skapade sol och måne, för hans nåd tar aldrig slut.</v>
<v n="8">Solen råder över dagen, för hans nåd tar aldrig slut,</v>
<v n="9">och månen och stjärnorna råder över natten, för hans nåd tar aldrig slut.</v>
<v n="10">Prisa honom som dödade den äldste sonen i varje egyptisk familj, för hans nåd över Israel tar aldrig slut.</v>
<v n="11" t="12">Han förde sitt folk ut ur Egypten med stor kraft och med starka händer slog han deras fiender, för hans nåd över Israel tar aldrig slut.</v>
<v n="13">Prisa Herren, som delade Röda havet för att bana en väg för dem, för hans nåd tar aldrig slut.</v>
<v n="14">Han ledde dem rakt genom det, för hans nåd tar aldrig slut.</v>
<v n="15">Och han dränkte Farao och hans armé i havet, för hans nåd över Israel tar aldrig slut.</v>
<v n="16">Prisa honom som förde sitt folk genom öknen, för hans nåd tar aldrig slut.</v>
<v n="17">Prisa honom som räddade sitt folk ur mäktiga kungars grepp, för hans nåd tar aldrig slut.</v>
<v n="18">Han dödade berömda kungar, som var deras fiender, för hans nåd över Israel tar aldrig slut:</v>
<v n="19">Sihon, amoreernas kung - för Guds nåd över Israel tar aldrig slut,</v>
<v n="20">och Og, Basans kung - för Guds nåd över Israel tar aldrig slut.</v>
<v n="21">Gud gav dessa kungars länder till Israel, för hans nåd över Israel tar aldrig slut.</v>
<v n="22">Så tog det folk som tjänar honom hela landet i besittning, för hans nåd tar aldrig slut.</v>
<v n="23">Han glömde oss inte även när vi blev besegrade, för hans nåd tar aldrig slut,</v>
<v n="24">och han räddade oss från våra fiender, för hans nåd tar aldrig slut.</v>
<v n="25">Han ger mat till varje levande varelse, för hans nåd tar aldrig slut.</v>
<v n="26">Tacka honom, den Gud som regerar i himlen, för hans nåd tar aldrig slut.</v>
</c>
<c n="137">
<v n="1">Vid Babylons floder satt vi och grät och tänkte på Jerusalem.</v>
<v n="2">I pilträdens grenar hade vi hängt upp våra harpor,</v>
<v n="3" t="4">för hur skulle vi kunna spela och sjunga i ett främmande land? Ändå krävde dessa plågoandar som tagit oss tillfånga, att vi skulle sjunga Sions glada sånger för dem.</v>
<v n="5" t="6">Om jag glömmer dig, Jerusalem, så låt min högra hand glömma hur man spelar harpa. Låt mig aldrig kunna sjunga mer, om jag inte älskar dig mer än något annat.</v>
<v n="7">Herre, glöm inte bort vad dessa edomeer gjorde den dagen när Babylons arméer intog Jerusalem. "Jämna den med marken", skrek de.</v>
<v n="8">Babylon, du vidriga monster, du ska förstöras! Och lycklig är den som får ge igen för allt du gjort oss.</v>
<v n="9">Ja, lycklig är den som tar dina spädbarn och krossar dem mot klipporna!</v>
</c>
<c n="138">
<v n="1">Jag vill tacka dig, Herre, av hela mitt hjärta. Andra gudar betyder ingenting för mig. Därför vill jag lova dig med sång.</v>
<v n="2">Jag vänder mig mot ditt heliga tempel och tackar dig för all din nåd och trofasthet. Du har infriat dina löften och gjort mig stum. Du har gjort mer än jag hade väntat mig.</v>
<v n="3">När jag ropade till dig om hjälp så lyssnade du till mig och gav mig ny kraft.</v>
<v n="4">Varje kung på jorden ska tacka dig, Herre, när de får höra att du står vid ditt ord.</v>
<v n="5">Ja, de ska sjunga om vad du, Herre, har gjort, för din makt och ära är gränslös.</v>
<v n="6">Ja, du är den högste, men trots det så tar du hand om de svaga. De stolta genomskådar du redan på långt håll.</v>
<v n="7">Även när jag är omgiven av svårigheter, leder du mig tryggt genom dem. Du går emot mina fiender, och med makt räddar du mig.</v>
<v n="8">Ja, Herre, du kommer också att göra allt för mig i framtiden, för din nåd tar aldrig slut. Det du har påbörjat, det kommer du också att slutföra.</v>
</c>
<c n="139">
<v n="1">Herre, du genomskådar mig och vet allt om mig.</v>
<v n="2">Du vet om jag sitter eller står. Även om du är långt borta från mig så vet du vad jag tänker.</v>
<v n="3">Du ser mig om jag arbetar eller vilar. Du vet allt om mig.</v>
<v n="4">Redan innan jag talar så vet du vad jag vill säga.</v>
<v n="5">Du omsluter mig på alla sidor, och du håller mig i din hand.</v>
<v n="6">Din kunskap om mig är oerhörd, ja mycket större än vad jag själv förstår.</v>
<v n="7">Jag kan aldrig fly för din Ande! Jag kan aldrig gömma mig, utan att du ser mig.</v>
<v n="8">Om jag far upp till himlen så är du där, och om jag far ner till dödsriket, så är du där.</v>
<v n="9">Även om jag skyndar mig dit där solen går upp eller gömmer mig vid havets yttersta gräns,</v>
<v n="10">så kommer din hand att leda mig och din styrka att hjälpa mig.</v>
<v n="11">Om jag bad mörkret att gömma mig och ljuset omkring mig att bli natt</v>
<v n="12">så gör inte mörkret det mörkt för dig. Ja, för dig lyser natten lika klar som dagen. För dig finns ingen skillnad på mörker och ljus.</v>
<v n="13">Du har skapat min kropp med alla dess organ. Du vävde dem samman i min mors liv.</v>
<v n="14">Tack för att du skapade mig så unik och så underbar! Det är fascinerande att bara tänka på det. Allt du gör är fantastiskt, det har jag verkligen fått erfara.</v>
<v n="15">Du var där när mina ben formades i det tysta, när de fogades samman i min mors liv.</v>
<v n="16">Du såg mig innan jag föddes och planerade varje dag i mitt liv, innan någon av dem började. Ja, varje dag skrevs ner i din bok!</v>
<v n="17" t="18">Hur ofattbara är inte dina tankar, Herre! Och hur otroligt många är de inte. Om jag försökte räkna dem skulle jag aldrig nå slutet. När jag vaknar på morgonen, tänker du fortfarande på mig!</v>
<v n="19">O, Gud, hur önskar jag inte att du skulle döda alla ogudaktiga som är emot dig. Alla dessa mördare med blod på sina händer, som jag inte vill ha något med att göra.</v>
<v n="20">De ljuger och smädar ditt namn, och de uppträder föraktfullt mot dig.</v>
<v n="21">Herre, jag hatar alla som hatar dig. Jag avskyr alla som kämpar mot dig.</v>
<v n="22">Ja, jag hatar dem, för dina fiender är också mina fiender.</v>
<v n="23">Pröva mig, Gud! Känn mitt hjärta och pröva mina tankar!</v>
<v n="24">Visa mig om det finns något hos mig som gör dig bedrövad, och led mig på den väg som leder till dig.</v>
</c>
<c n="140">
<v n="1" t="2">Herre, rädda mig från onda människor. Skydda mig från dessa våldsamma män,</v>
<v n="3">som dagligen kommer tillsammans för att strida mot mig.</v>
<v n="4">Deras elaka ord känns som giftiga ormbett.</v>
<v n="5">Tillåt inte att jag hamnar i deras våld. Skydda mig, Herre, för med alla medel försöker de att få mig på fall.</v>
<v n="6">I hemlighet har dessa människor, som förhäver sig, lagt ut fällor för att fånga mig. Överallt måste jag räkna med att de gömmer sig med ett nät, som de tänker kasta över mig för att jag ska trassla in mig i dess maskor.</v>
<v n="7" t="9">Herre, min Herre och Frälsare, du är min Gud och min beskyddare! Lyssna till mig när jag ropar på hjälp! Låt inte dessa ogudaktiga människor lyckas! Sätt stopp för deras planer, så att de inte blir högfärdiga!</v>
<v n="10">Låt olyckan i stället drabba dem! Låt det onda som de har planerat för mig utplåna dem själva!</v>
<v n="11">Låt brinnande kol falla på deras huvuden och kasta ner dem i djupa hålor, från vilka de inte kan ta sig upp och fly sin väg!</v>
<v n="12">Låt dem som talar illa om andra inte ha framgång här i landet! Straffa dem snabbt!</v>
<v n="13">Herre, jag vet att du ska hjälpa dem som är förtryckta, och att du kommer att försvara de fattigas rättigheter.</v>
</c>
<c n="141">
<v n="1">Skynda dig Herre, svara mig, när jag ropar till dig! Lyssna, när jag ber dig om hjälp!</v>
<v n="2">Ta emot min bön som ett kvällsoffer, som rök som stiger upp till dig.</v>
<v n="3">Herre, hjälp mig att hålla mun när jag ska tiga.</v>
<v n="4">Ta bort mitt begär efter allt som är orätt och gör slut på min längtan efter att vara tillsammans med syndare. Den lyx de lever i, och som de med orätt har skaffat sig, bländar mig inte.</v>
<v n="5">Om den gör det får du låta de gudfruktiga slå mig! Ja, då gör du mig en tjänst! Om de tillrättavisar mig, är det som den bästa medicin! Se i så fall till att jag inte vägrar att ta den.Ogärningsmännen fortsätter med sin ondska, men jag ber att du ska gripa in mot dem.</v>
<v n="6" t="7">Dessa herrar, som nu har makten, ska snart själva dömas till döden och kastas ut för klippbranten. När deras ben strös ut på marken, kommer man äntligen att lyssna på mig och erkänna att mina ord var till hjälp.</v>
<v n="8">Jag ser upp till dig och litar på dig, Herre, min Gud. Du skyddar mig. Låt mig därför inte dö!</v>
<v n="9">Skydda mig för deras lömska fällor.</v>
<v n="10">Låt dem i stället fastna i sina egna snaror, medan jag kan fly undan!</v>
</c>
<c n="142">
<v n="1" t="3">Jag ber högt till Gud! Jag ber om hans barmhärtighet och lägger fram mina problem för honom!</v>
<v n="4">Jag är färdig att ge upp, och bara han vet vart jag ska gå för att komma undan de fällor som mina fiender har lagt ut för mig.</v>
<v n="5">Där är en! Alldeles till höger! Ingen ägnar mig en enda tanke, ingen vill hjälpa mig. Ingen bryr sig det minsta om vad som händer mig.</v>
<v n="6">Därför bad jag till Herren. Herre, bad jag, bara du kan skydda mig och hålla mig vid liv.</v>
<v n="7">Hör mina rop på hjälp, för jag är förtvivlad. Rädda mig från mina förföljare. Jag är hjälplös och utlämnad till dem.</v>
</c>
<c n="143">
<v n="1">Herre, hör min bön! Svara när jag ropar till dig, för du håller dina löften.</v>
<v n="2">Ställ mig inte inför rätta, för ingen är oskyldig i dina ögon.</v>
<v n="3">Mina fiender förföljde mig och tog mig till fånga. De har slagit ner mig till marken och de tvingar mig att ligga i mörker, precis som de som ligger i graven.</v>
<v n="4">Därför har jag förlorat allt mitt hopp och är förlamad av skräck.</v>
<v n="5">Jag minns de fantastiska under som du gjorde förr.</v>
<v n="6">Jag sträcker mig mot dig, ja, jag längtar efter dig precis som ett förtorkat land törstar efter regn.</v>
<v n="7">Kom snart, Herre, och svara mig, för jag blir alltmer deprimerad. Vänd dig inte bort från mig, för då kommer jag att dö.</v>
<v n="8">Påminn mig varje morgon om din godhet, för jag litar på dig. Visa mig den väg jag ska gå! Jag behöver dig!</v>
<v n="9">Rädda mig från mina fiender! Herre, jag flyr till dig, för det är bara hos dig som jag kan gömma mig.</v>
<v n="10">Hjälp mig att leva som du vill, för du är min Gud. Låt din gode Ande leda mig på rätta vägar.</v>
<v n="11">Herre, stå vid ditt ord. Det kommer att ge ditt namn ära. Led mig ut ur alla svårigheter.</v>
<v n="12">Eftersom du är kärleksfull och god mot mig, ber jag dig att utplåna alla mina fiender och döda alla som tänker skada mig, för jag är din tjänare.</v>
</c>
<c n="144">
<v n="1">Lovad vare Herren, som beskyddar mig! Han visar mig hur jag ska strida.</v>
<v n="2">Han är alltid kärleksfull och god mot mig. Han är min trygghet och min befriare. Han har gjort mig till härskare över sitt folk.</v>
<v n="3">Herre, vad är då en människa? Hur kommer det sig att du över huvud taget lägger märke till henne? Varför bekymrar du dig om henne?</v>
<v n="4">Hennes liv är som en vindfläkt, och hennes dagar glider bort som skuggor.</v>
<v n="5">Herre, dra undan himlen och stig ner till oss! Bergen ryker när du rör vid dem.</v>
<v n="6">Herre, släpp loss blixtarna och skjut iväg pilarna så att dina fiender skingras.</v>
<v n="7">Sträck ner din hand från himlen och rädda mig ur de djupa vattnen, ur mina fienders våld.</v>
<v n="8">De ljuger alltid och kallar till och med lögnen för sanning!</v>
<v n="9">För dig Gud vill jag sjunga en ny sång och spela på en harpa med tio strängar,</v>
<v n="10">för du låter kungarna segra! Du är den som ska rädda din tjänare David från att dö för svärdet.</v>
<v n="11">Fräls mig! Befria mig från dessa grymma fiender, dessa lögnare, dessa opålitliga människor.</v>
<v n="12" t="15">Och så här vill jag beskriva ett verkligt lyckligt land, där Herren är Gud:När Gud ger oss seger och fred råder kan våra barn ostört växa upp.Våra söner blir stora och starka som träd.Våra döttrar blir slanka och sköna som pelarna i ett palats.Våra lador blir fyllda till brädden och vi har mer än vad vi behöver.Ute på våra marker får fåren tusentals med lamm,och oxarna är tungt lastade med spannmål.Då ska ingen mer jämra sig och klaga på gator och torg.Lyckligt är det folk som lever så.Ja, lyckliga är de människor vilkas Gud är Herren!</v>
</c>
<c n="145">
<v n="1" t="2">Jag vill prisa dig, min Gud och kung, och för evigt lova ditt namn.</v>
<v n="3">Stor är Herren! Prisa honom därför alltid! Hans storhet är ofattbar!</v>
<v n="4">Generation efter generation kommer att berätta för sina barn om allt det underbara han har gjort.</v>
<v n="5">Din härlighet och ditt majestät kommer att vara på allas läppar.</v>
<v n="6">Man kommer att tala om dina mäktiga gärningar, och jag vill då också berätta om hur stor du är.</v>
<v n="7">Ja, alla kommer att tala om hur god du är och sjunga om din rättfärdighet.</v>
<v n="8">Herren är god och barmhärtig. Hans tålamod tar aldrig slut, och hans kärlek är gränslös.</v>
<v n="9">Han är god mot alla, och han visar medlidande med alla.</v>
<v n="10">Alla levande varelser ska därför tacka dig, Herre, och ditt folk ska prisa dig.</v>
<v n="11">Tillsammans ska de tala om ditt rikes härlighet och ge exempel på din makt.</v>
<v n="12">De ska berätta hur du regerar i makt och härlighet.</v>
<v n="13">Ditt rike tar aldrig slut, och du ska regera för evigt.</v>
<v n="14">Herren reser upp dem som har fallit och dem som är nertyngda av sina bördor.</v>
<v n="15">Allt levande ser förväntansfullt upp till dig för att få hjälp. Du ger mat åt alla, allteftersom de behöver.</v>
<v n="16">Du mättar ständigt de hungriga, och du ger de törstiga att dricka, ja, du fyller varje behov.</v>
<v n="17">Herren är rättvis i allt han gör. Han är fylld av godhet.</v>
<v n="18">Han är nära dem som ärligt söker honom.</v>
<v n="19">De som respekterar och litar på honom ger han allt de begär. Han hör deras rop om hjälp och räddar dem.</v>
<v n="20">Han skyddar alla dem som älskar honom, men de som inte vill ha med honom att göra kommer han att döda.</v>
<v n="21">Jag vill lova Herren, och allt som lever ska i alla tider prisa honom, för han är en helig Gud.</v>
</c>
<c n="146">
<v n="1">Lova Herren! Ja, prisa honom innerligt!</v>
<v n="2">Jag tänker sjunga hans lov så länge jag lever, ja, ända till mitt sista andetag.</v>
<v n="3">Lita inte på människor som har makt och inflytande.</v>
<v n="4">De är också människor som kommer att dö, och de kommer inte att kunna hjälpa någon. På ett ögonblick faller allt som de planerat till marken.</v>
<v n="5">Men lycklig är den människa som väntar på hjälp från vår stamfar Jakobs Gud. Hon hoppas på Herren, sin Gud.</v>
<v n="6">Han är den Gud som skapade himlen och jorden, haven och allt som finns i dem. Han håller varje löfte,</v>
<v n="7">ger de fattiga och förtryckta rättvisa och ger mat till de hungriga. Han befriar fångarna</v>
<v n="8">och öppnar de blindas ögon. Han lyfter av bördorna på dem som dignar under deras tyngd. Han älskar de människor som visar honom trohet.</v>
<v n="9">Han skyddar främlingar som bor i landet. Han har omsorg om föräldralösa och änkor, men de ogudaktigas planer krossar han.</v>
<v n="10">Herren ska regera för evigt. Jerusalem, din Gud är kung från släkte till släkte! Halleluja! Lova Herren!</v>
</c>
<c n="147">
<v n="1">Halleluja! Ja, lova Herren! Vad skönt det är att sjunga hans lov! Vad rätt det känns och vilken glädje det ger!</v>
<v n="2">Han bygger upp Jerusalem på nytt. De av Israels folk som levt i landsflykt hämtar han tillbaka.</v>
<v n="3">Han helar dem som har sorgsna hjärtan och förbinder deras sår.</v>
<v n="4">Han har bestämt stjärnornas antal och gett var och en ett namn.</v>
<v n="5">Vad mäktig han är! Hans makt är oinskränkt! Hans förstånd är obegränsat!</v>
<v n="6">Herren reser upp de förtryckta, men förtryckarna slår han till marken.</v>
<v n="7">Sjung till Gud av tacksamhet! Sjung en lovsång och spela för honom på harpa!</v>
<v n="8">Han täcker himlen med moln och låter regnskurar falla. Han låter det gröna gräset växa på bergssluttningarna.</v>
<v n="9">Han ger mat åt de vilda djuren, och han matar de unga korparna när de ropar till honom.</v>
<v n="10">Hästens styrka imponerar inte på honom. Och mannens snabbhet är ingenting i hans ögon.</v>
<v n="11">Men han gläder sig över dem som verkligen tar honom på allvar och väntar sig allt gott från honom.</v>
<v n="12">Jerusalem, lova Herren! Du stad på berget Sion, prisa Herren!</v>
<v n="13">Han ger dig skydd bakom dina murar och välsignar dina barn.</v>
<v n="14">Han ger landet säkra gränser och fyller ladorna till brädden med det finaste vete.</v>
<v n="15">Han ger världen sina befallningar, och det han befaller sker genast.</v>
<v n="16">Han breder ut ett snötäcke över jorden, vitt och rent, och han sprider ut frosten som aska.</v>
<v n="17">Stora hagel låter han falla till jorden, och han sänder kyla som knappt någon kan uthärda.</v>
<v n="18">Men när han befaller smälter snön och vårvindar börjar blåsa, och de frusna floderna börjar flyta igen.</v>
<v n="19">Han har gjort sitt ord känt för Israel för att hans folk ska leva efter hans lagar och föreskrifter.</v>
<v n="20">Något sådant har han inte gjort för andra folk. De känner inte till hans befallningar.Halleluja! Ja, lova Herren!</v>
</c>
<c n="148">
<v n="1">Lova Herren i himlen! Prisa honom i höjden!</v>
<v n="2">Lova honom, alla hans änglar, hela himlens här!</v>
<v n="3">Lova honom, sol och måne och alla lysande stjärnor.</v>
<v n="4">Lova honom, ni himlar som finns där ovan! Lova honom, ni dimmor högt ovan molnen!</v>
<v n="5">Låt allt som han har skapat lova honom, för han gav order om att de skulle bli till.</v>
<v n="6">Han gav dem för alltid deras plats. Hans befallningar kan aldrig upphävas.</v>
<v n="7">Lova honom du jord och ni varelser i havens djup.</v>
<v n="8">Låt eld och hagel, snö och regn, väder och vind, lyda honom.</v>
<v n="9">Låt berg och kullar, fruktträd och cedrar,</v>
<v n="10">vilddjur och boskap, ormar och fåglar lova honom.</v>
<v n="11">Låt kungar och folk med sina härskare och domare,</v>
<v n="12">unga män och flickor,</v>
<v n="13">ja, låt alla lova Herren tillsammans. Han, bara han, är värd det. Hans härlighet är mycket större än jorden och himlen.</v>
<v n="14">Han har gjort sitt folk starkt och gett det hopp. Därför lovar Israel honom, det folk som står honom närmast.Halleluja! Ja, lova Herren!</v>
</c>
<c n="149">
<v n="1">Halleluja! Ja, prisa Herren! Sjung en ny sång för honom. Sjung lovsånger till honom, allt hans folk!</v>
<v n="2">Israel, var glad över din Skapare! Jerusalems invånare, upphöj er kung!</v>
<v n="3">Dansa till hans ära och spela på trummor och harpor.</v>
<v n="4" t="5">Herren älskar sitt folk, och de som är förtryckta ska han befria. Därför ska de vara glada. De ska prisa honom natten lång.</v>
<v n="6" t="7">Prisa er Gud med hög röst, ni hans folk! Använd ett skarpt svärd till att straffa de folk som inte vill veta av honom.</v>
<v n="8">Bind folkens kungar med kättingar och sätt handbojor på deras ledare,</v>
<v n="9">och verkställ deras domar.Detta är en triumfens dag för Guds folk. Halleluja! Lova Herren!</v>
</c>
<c n="150">
<v n="1">Halleluja! Ja, prisa Herren!Lova honom i hans tempel. Lova honom som har sin tron i den himmel som han i sin makt har skapat.</v>
<v n="2">Lova honom för hans väldiga gärningar! Lova hans oöverträffade storhet!</v>
<v n="3">Lova honom med basunklang, med gitarrer, lyror och harpor.</v>
<v n="4">Lova honom med tamburiner och dans. Lova honom med stränginstrument och flöjter.</v>
<v n="5">Lova honom med cymbaler, ja, med ljudande cymbaler.</v>
<v n="6">Må allt som lever prisa Herren! Prisa honom också du!Halleluja!</v>
</c>
</b>
<b n="Ordspråksboken">
<c n="1">
<v n="1">Dessa ordspråk skrevs av Salomo, Davids son och kung i Israel.</v>
<v n="2">Han skrev dem för att undervisa sitt folk om hur de skulle leva och uppträda i olika situationer.</v>
<v n="3">Han ville att de skulle vara förståndiga, rättvisa och uppriktiga i allt de gjorde.</v>
<v n="4">"Jag vill göra de enkla människorna visa", sa han. "Jag vill visa de unga att de kan lösa sina problem med kunskap och förstånd.</v>
<v n="5" t="6">Jag vill att de som redan är visa ska bli ännu visare och bli dugliga ledare genom att utforska den djupa innebörden i dessa sanningens guldkorn."</v>
<v n="7" t="9">Hur blir en människa vis? Första steget är att lita på Herren och visa respekt för honom!Bara människor utan förnuft vägrar att ta emot undervisning. Lyssna till dina föräldrar! Vad du lär dig av dem ska komma dig väl till pass i livet. Det kommer att ge dig stor ära.</v>
<v n="10">Om de ogudaktiga säger till dig: "Kom och bli en av oss", så vänd dem ryggen!</v>
<v n="11">"Vi ska lägga oss i bakhåll och råna och döda folk", säger de.</v>
<v n="12">"Vi ska behandla goda och onda på samma sätt.</v>
<v n="13">Vilket byte vi kommer att få! Vi kommer att bli rika!</v>
<v n="14">Kom med oss, så ska vi dela allt lika."</v>
<v n="15">Gör det inte, min son! Håll dig långt borta från sådana människor,</v>
<v n="16">för brott är det enda de har i huvudet, och de drar sig inte för att döda.</v>
<v n="17">När en fågel upptäcker att du tänker fånga den med ett nät, håller den sig borta,</v>
<v n="18">men det gör inte sådana människor. Därför faller de i sin egen grop. De lägger ut snaror för sina egna liv.</v>
<v n="19">En våldsam död är det öde som väntar alla dem som ägnar sig åt våld.</v>
<v n="20">Visheten ropar högt på gatorna för att man ska lyssna.</v>
<v n="21">Hon ropar till folket på gator och torg och varhelst de samlas:</v>
<v n="22">"Era stollar", ropar hon, "hur länge ska ni fortsätta att bete er som dårar? Hur länge ska ni håna visheten och kämpa mot sanningen?</v>
<v n="23">Kom hit och lyssna till mig! Jag ska ge er goda råd och dela med mig av min kunskap till er.</v>
<v n="24">Jag har ropat på er ofta, men ni har inte lyssnat till mig. Jag har försökt hjälpa er, men ni har alltid avvisat mig.</v>
<v n="25">Ni har nonchalerat mina råd och min tillrättavisning.</v>
<v n="26">En dag kommer olycka över er, och då ska jag skratta åt er! Jag ska håna er när ni råkar illa ut!</v>
<v n="27">När fruktan griper er och när svårigheterna är större än vad ni kan bära,</v>
<v n="28">då kommer jag inte att svara på era rop om hjälp. Då kommer det att vara för sent, hur ivrigt ni än söker mig.</v>
<v n="29">Ni blundade för sanningen och valde att inte tillbe och lita på Herren.</v>
<v n="30">Ni vände mig ryggen och avvisade mina råd.</v>
<v n="31">Därför får ni vad ni förtjänar och måste ta konsekvenserna av ert handlande.</v>
<v n="32">Ni vände er bort från mig, och er självbelåtenhet blir er död.</v>
<v n="33">Men alla som lyssnar till mig ska leva i frid och trygghet och behöver inte vara rädda för något."</v>
</c>
<c n="2">
<v n="1" t="2">Varje ung man som lyssnar till mig och följer mina råd kommer att bli vis och få ett gott förstånd.</v>
<v n="3" t="5">Ja, om du vill ha större insikt och omdöme och söker efter detta på samma sätt som du söker efter pengar du tappat eller efter gömda skatter, då ska du få vishet och kunskap från Gud. Du kommer snart att lära dig vikten av att ära Herren och lita på honom.</v>
<v n="6">För Herren ger vishet! Alla hans ord är skatter som ger kunskap och förstånd.</v>
<v n="7" t="8">Han ger gott omdöme till de gudfruktiga. Han är en sköld som hjälper och skyddar dem. Han följer dem på vägen.</v>
<v n="9">Han visar dem hur man skiljer mellan rätt och orätt, ja, hur man fattar rätta beslut.</v>
<v n="10">Vishet och kunskap kommer nämligen att hitta vägen till ditt innersta och fylla ditt liv med glädje.</v>
<v n="11" t="13">Du kommer att få förstånd till att hålla dig borta från onda människor, som vill göra dig till medbrottsling, människor som vänder sig från Gud för att gå mörka och onda vägar,</v>
<v n="14">och som frossar i ondska och njuter av att synda.</v>
<v n="15">Allt de gör och säger är lögn och falskhet.</v>
<v n="16" t="17">Endast visheten från Herren kan få en man att motstå förföriska ord från kvinnor som lever i otrohet. Dessa kvinnor har övergett sina män och glömt de heliga löften de en gång gett.</v>
<v n="18">Deras hus kantar vägen till döden och helvetet.</v>
<v n="19">De män som går in till dem kommer aldrig tillbaka. Ingen av dem återvänder till livet.</v>
<v n="20">Följ i stället de gudfruktiga männens exempel, så kommer du att ledas in på rätta vägar.</v>
<v n="21">Endast goda människor får bo i landet.</v>
<v n="22">Onda människor däremot förlorar allt gott de äger och drivs på flykten.</v>
</c>
<c n="3">
<v n="1" t="2">Min son, glöm aldrig vad jag har lärt dig! Om du vill ha ett långt och innehållsrikt liv, bör du noga följa min undervisning.</v>
<v n="3">Glöm aldrig bort att du måste tala sanning och visa trofasthet. Håll fast vid det! Göm det i ditt inre!</v>
<v n="4" t="5">Om du vill ha ett gott anseende bland både Gud och människor, lita då inte på ditt eget omdöme utan lita på Herren.</v>
<v n="6">Sätt Gud först i allt du gör, så kommer han att leda dig och ge dig framgång.</v>
<v n="7" t="8">Håll dig inte själv för klok. Lyd Gud, och undvik det onda. Det helar och läker hela din kropp, och du kommer att känna dig frisk och sund.</v>
<v n="9" t="10">Ära Herren med dina offergåvor. Ge honom det bästa av allt du förtjänar. Då kommer han att fylla dina lador med vete och korn och se till att dina vinfat rinner över av de finaste viner.</v>
<v n="11" t="12">Unge man, bli inte förnärmad när Herren straffar och tillrättavisar dig. Att han straffar dig visar bara att han älskar dig. På samma sätt som en far uppfostrar sin son så gör också Herren med den han älskar.</v>
<v n="13" t="15">Den människa som kan skilja mellan rätt och orätt och har gott omdöme och förstånd, är lyckligare än den som äger silver och guld.Sådan vishet är nämligen mycket värdefullare än dyrbara juveler. Den kan inte jämföras med någonting.</v>
<v n="16" t="17">Visheten ger:ett långt livrikedomäraglädjefrid.</v>
<v n="18">Bara visheten ger ett innehållsrikt liv och det är bara den som håller fast vid detta som blir lycklig.</v>
<v n="19">Genom vishet skapade Gud jorden och med sin kunskap formade han rymden och hela universum.</v>
<v n="20">Hans klokhet lät vattenkällorna bryta fram från djupen och regnet att strömma ner från himlen.</v>
<v n="21">Min son, se till så att du aldrig förlorar din vishet och ditt förnuft.</v>
<v n="22">De kommer båda att ge dig ett meningsfullt liv och du får ett gott anseende bland människor.</v>
<v n="23">Då kan du gå din väg säkert fram, och ingenting ska få dig på fall.</v>
<v n="24" t="26">Du kan sova lugnt och tryggt, och behöver inte vara rädd för dessa olyckor, som plötsligt drabbar gudlösa människor. Herren ska beskydda dig och se till att du inte faller.</v>
<v n="27" t="28">Om någon behöver ditt stöd, och du kan hjälpa honom, så säg då inte nej. Vänta inte tills i morgon utan gör det nu!</v>
<v n="29">Och om en medmänniska har gett dig sitt förtroende, så utnyttja det aldrig!</v>
<v n="30">Se till att du inte blir inblandad i onödiga strider med någon.</v>
<v n="31">Avundas inte människor som älskar våld och ta inte dem till förebild.</v>
<v n="32">Herren avskyr sådana människor, men de gudfruktiga visar han sitt förtroende.</v>
<v n="33">Herrens förbannelse drabbar dem som avskyr honom, men han välsignar dem som lyder honom.</v>
<v n="34">Han visar inget förbarmande med dem som förlöjligar honom, men han hjälper dem som vet att de behöver honom.</v>
<v n="35">De visa och kloka blir ärade, men dårarna får skämmas!</v>
</c>
<c n="4">
<v n="1" t="2">Unga män, lyssna lika noga till mig som ni skulle lyssna till er egen far! Lyssna så att ni blir förståndiga. Det jag säger till er är rätt. Glöm det inte!</v>
<v n="3">Jag var mina föräldrars enda barn, och min mor och far vårdade sig ömt om mig.</v>
<v n="4">Min far uppmanade mig att alltid tänka på hans ord. "Om du följer dem", sa han, "kommer du att få ett långt och lyckligt liv.</v>
<v n="5">Och lär dig vishet och förnuft, och öva dig i att kunna bedöma saker och ting riktigt.</v>
<v n="6">Kläng dig fast vid visheten! Älska den, så ska den bevara dig och beskydda dig!"</v>
<v n="7">Det finns bara en sak som är viktigare än allt annat i livet: Bli vis och förståndig! Kosta vad det kosta vill!</v>
<v n="8" t="9">Upphöj visheten, så kommer den att upphöja dig. Behåll den så ska den ge dig ära. Den kommer att sätta en värdefull krona på ditt huvud.</v>
<v n="10">Min son, lyssna på mig och gör som jag säger, så får du ett långt liv.</v>
<v n="11">Jag försöker lära dig för att du ska bli vis, och jag visar dig den rätta vägen.</v>
<v n="12">På den vägen ska ingenting kunna hindra dig, och inte ens om du springer ska du snubbla och falla.</v>
<v n="13">Följ mina råd. Glöm dem inte! De är själva livet för dig!</v>
<v n="14">Gör inte som de ogudaktiga och ta inte dem som exempel,</v>
<v n="15">utan undvik dem och håll dig långt borta från allt ont.</v>
<v n="16">Dessa människor ligger där sömnlösa om de inte fått göra något ont. De får ingen ro förrän de skadat någon.</v>
<v n="17">De äter ondska och dricker våld!</v>
<v n="18">Men de goda vandrar alltid i ljuset av Guds stora välbehag. Deras liv liknar en soluppgång. Det blir ljusare tills fullt dagsljus råder.</v>
<v n="19">Men de onda snubblar och faller i det täta mörkret.</v>
<v n="20">Min son, lyssna till vad jag har att säga dig! Lyssna noga!</v>
<v n="21">Ha alltid dessa tankar i sinnet! Låt dem tränga djupt in i ditt medvetande,</v>
<v n="22">för de kommer att innebära verkligt liv för dig och ge dig hälsa till hela kroppen.</v>
<v n="23">Du bör framför allt vaka över dina tankar, för de påverkar allt annat i livet.</v>
<v n="24">Låna inte din mun och dina läppar till lögn eller meningslöst prat.</v>
<v n="25">Se rakt fram! Fäst blicken på det som ligger framför.</v>
<v n="26">Vaka över dina steg! Håll dig till den rätta vägen, så kan du vara trygg.</v>
<v n="27">Se dig inte om vare sig till höger eller vänster, och vik inte av ett steg från den rätta vägen.</v>
</c>
<c n="5">
<v n="1">Var uppmärksam, min son, och lyssna på mig! Jag vet vad jag säger. Lyssna!</v>
<v n="2">Ge akt på dig själv så att du inte uppträder taktlöst utan talar som en förståndig man.</v>
<v n="3">En annan mans hustru kan vara mycket förförisk, och hennes ord kan vara söta som honung när hon överöser dig med smicker.</v>
<v n="4">Men efteråt kommer du bara att känna smärta och bitterhet.</v>
<v n="5">Hon för dig till avgrundens brant och drar dig med sig i döden.</v>
<v n="6">Hon förleder dig, så att du inte ens märker att du rusar mot fördärvet.</v>
<v n="7">Unga män, lyssna på mig och glöm aldrig vad jag säger till var och en av er:</v>
<v n="8">Fly från henne! Gå inte ens i närheten av hennes hus,</v>
<v n="9">så att ni faller för hennes frestelser. Då förlorar ni er heder och blir redan i unga år offer för grymma och obarmhärtiga människor.</v>
<v n="10">Då ska främlingar ta allt du äger, och allt vad du tjänat ihop kommer andra att lägga beslag på.</v>
<v n="11">Till slut kommer du att vara fullständigt utmärglad, och under stönanden kommer du att tyna bort.</v>
<v n="12">Då ska du säga: "Tänk om jag bara hade lyssnat! Varför var jag så ivrig att göra det jag själv ville?</v>
<v n="13">Varför följde jag inte det råd jag fick? Varför var jag så dum?</v>
<v n="14">Mitt liv är ruinerat och nu måste jag stå här och skämmas offentligt."</v>
<v n="15">Var glad, min son, och var trogen mot din egen hustru. Hennes kärlek är en källa med friskt vatten för dig.</v>
<v n="16">Varför ska du skaffa dig barn med andra kvinnor?</v>
<v n="17">Hennes kärlek tillhör bara dig, och du ska inte dela den med någon annan.</v>
<v n="18">Vad glad över din fru, som du som ung gifte dig med!</v>
<v n="19">Låt hennes charm och sköna omfamningar tillfredsställa dig. Låt hennes kärlek vara det enda som gör dig upptänd.</v>
<v n="20">Varför ska du ge din kärlek till en annan kvinna och slå armarna om den som inte är din?</v>
<v n="21">Herren vakar noga över dig och ser allt du gör.</v>
<v n="22">Den ogudaktige dömer sig själv. Hans synd är som rep, som fångat honom och håller honom fast.</v>
<v n="23">Han kan inte lägga band på sig, och han gräver sin egen grav.</v>
</c>
<c n="6">
<v n="1">Min son, om du går i borgen för någon du knappast känner och på så sätt tar på dig ansvaret för dennes skuld, har du verkligen skaffat dig problem.</v>
<v n="2">Är du bunden till det löfte du gett?</v>
<v n="3">Då ger jag dig bara ett enda råd: Försök att så fort som möjligt bli fri från det! Ge dig inte förrän du är fri från denne man.</v>
<v n="4">Vänta inte! Gör det omedelbart, och unna dig inte någon vila förrän du gjort det!</v>
<v n="5">Försök med alla medel att komma ur denna fälla precis som en hjort som flyr från jägaren eller en fågel som klarar sig ur snaran.</v>
<v n="6">Lär dig av myrorna, du som är lat. Lär dig av deras arbete och bli vis!</v>
<v n="7">De har ingen ledare över sig, som ser till att de arbetar,</v>
<v n="8">men trots det arbetar de intensivt hela sommaren och samlar mat för vintern.</v>
<v n="9">Men du vill bara sova! När ska du egentligen vakna?</v>
<v n="10">"Låt mig sova lite till! Bara lite till!", säger du.</v>
<v n="11">Men medan du sover smyger sig fattigdomen på dig. Nöden drabbar dig medan du sitter med armarna i kors.</v>
<v n="12" t="13">Jag ska beskriva en fördärvad och ogudaktig människas beteende för dig. För det första ljuger hon alltid. Hon blinkar med ögonen och gör sina gester för att på så sätt bedra dig.</v>
<v n="14">För det andra är hennes inre fyllt av svek. Hon har alltid något ont i sinnet, och hon sprider missnöje omkring sig.</v>
<v n="15">Därför ska olycka plötsligt träffa henne. Totalt oväntat kommer slutet och hon har inte en chans att komma undan.</v>
<v n="16" t="19">Det finns nämligen sex saker som Herren hatar - nej, de är sju:överlägsenhetlögnmordonda planerbegär att göra orättfalska vittnesbördatt underblåsa stridigheter bröder emellan.</v>
<v n="20">Unge man, lyd dina föräldrar.</v>
<v n="21">Kom alltid ihåg deras förmaningar och bevara dem i ditt hjärta.</v>
<v n="22">Dag och natt ska deras råd leda dig och styra ditt tänkande och ditt handlande.</v>
<v n="23">Den uppfostran, som dina föräldrar gett dig, är ett skinande ljus som visar dig den rätta vägen. Deras förmaningar visar dig hur du ska leva.</v>
<v n="24">De varnar dig för dåliga kvinnor som med uppeggande ord försöker att locka dig till sig.</v>
<v n="25">Låt dig inte fångas av deras skönhet eller deras förföriska blickar.</v>
<v n="26">En prostituerad kan göra en man utfattig, och en kvinna som är otrogen i sitt äktenskap kan kosta honom livet.</v>
<v n="27">Kan en man hålla en brinnande fackla mot bröstet utan att det tar eld i kläderna?</v>
<v n="28">Kan han gå över glödande kol utan att få blåsor under fötterna?</v>
<v n="29">Lika illa är det med en man som är otrogen med en annan mans fru. Han kommer inte att bli ostraffad.</v>
<v n="30">Man kan finna ursäkter för en tjuv, om han stjäl när han är hungrig!</v>
<v n="31">Om han åker fast får han trots detta betala böter, som är sju gånger större än värdet av vad han stal. Han kanske till och med måste sälja sitt hus för att kunna betala igen det.</v>
<v n="32">Den man som är otrogen i äktenskapet är en fullkomlig dåre. Han fördärvar sig själv.</v>
<v n="33">Skam och ständig vanära kommer att bli hans lott,</v>
<v n="34">och kvinnans make kommer att bli ursinnig av svartsjuka och inte visa honom någon barmhärtighet när han hämnas.</v>
<v n="35">Inte ens om du erbjuder honom en stor summa pengar kan du köpa dig fri och stilla hans vrede.</v>
</c>
<c n="7">
<v n="1">Följ mitt råd, min son! Glöm under inga omständigheter bort det och håll dig till det.</v>
<v n="2">Lyd mig, så får du leva! Skydda mina ord som dina dyrbaraste tillhörigheter.</v>
<v n="3">Tänk på dem och bevara dem också i ditt innersta.</v>
<v n="4">Älska visheten som en fästmö. Gör henne till en kär medlem i familjen.</v>
<v n="5">Det ska hålla dig borta från andra kvinnor som försöker att få dig att lyssna till deras förföriska ord.</v>
<v n="6">En gång tittade jag ut genom fönstret i mitt hus</v>
<v n="7">och bland de unga männen såg jag särskilt en, som fullständigt saknade förstånd.</v>
<v n="8" t="9">Vid skymningen gick han längs gatan och kom till en prostituerads hus.</v>
<v n="10">Hennes klädsel var utmanande, och hon var säker på att nå sina syften.</v>
<v n="11" t="12">Hennes förslag var fräcka och skamlösa. Man ser henne nästan varje dag på gatorna och torgen, där hon står i gathörnen och försöker övertala männen att bli hennes älskare.</v>
<v n="13">Hon lade armarna om honom, kysste honom och sa med ett inställsamt ögonkast:</v>
<v n="14">"Idag har jag gett Gud ett tackoffer, och det finns kött över.</v>
<v n="15">Därför har jag gått ut för att leta efter dig, och äntligen har jag hittat dig.</v>
<v n="16" t="17">Min säng är bäddad med sköna lakan av färgat linne från Egypten, och de doftar av myrra, aloe och kanel.</v>
<v n="18">Kom, så älskar vi hela natten!</v>
<v n="19">Min man är på resa och är inte hemma.</v>
<v n="20">Han tog mycket pengar med sig, och han kommer inte tillbaka än på ett tag."</v>
<v n="21">Hon förförde honom alltså med sitt smickrande prat tills han gav efter. Han kunde inte motstå henne.</v>
<v n="22">Han följde efter henne, som en oxe som går för att slaktas. Han var som en hjort som fastnat i en fälla</v>
<v n="23">och väntar på att dödas av en pil genom hjärtat. Han var som en fågel som fastnat i ett nät, utan att veta vilket öde som väntar.</v>
<v n="24">Lyssna till mina varningar, ni unga män, och lyssna inte bara, utan lyd också!</v>
<v n="25">Ge inte efter för era begär! Låt er inte förföras av sådana kvinnor. Gå inte nära dem! Håll er borta från dem.</v>
<v n="26">De har nämligen fått många män på fall, och antalet som fallit offer för dem är för stort för att kunna räknas.</v>
<v n="27">Deras hus står vid avgrundens brant, och alla som hittar dit drar de med sig i döden.</v>
</c>
<c n="8">
<v n="1" t="3">Hör, visheten ropar! Hon står vid stadsportarna, vid vägskälen och i dörrarna till varje hus. Lyssna till vad hon säger:</v>
<v n="4" t="5">"Hör på mig, alla ni män", ropar hon. "Så dumma och naiva ni är! Låt mig få ge er förstånd och låt mig få lära er sunt förnuft!</v>
<v n="6" t="7">Lyssna på mig! Jag har nämligen något viktigt att säga er. Det jag säger är rätt och sant, för jag hatar lögner och svek.</v>
<v n="8">Allt jag säger är sant, och jag vilseleder er inte.</v>
<v n="9">Mina ord är klara och tydliga för alla som vill förstå."</v>
<v n="10">"Mina råd är värdefullare än silver och guld!</v>
<v n="11">Jag, visheten, är mera värd än dyrbara pärlor. Ingenting kan jämföras med mig.</v>
<v n="12">Vishet och gott omdöme går hand i hand.</v>
<v n="13">Den som fruktar och ärar Herren hatar det onda. Jag avskyr stolthet, högmod, korruption och ondska av alla slag.</v>
<v n="14" t="15">Jag, visheten, ger goda råd och lär er sunt förnuft. På grund av min hjälp sitter kungarna vid makten. Jag visar domarna vem som har rätt och vem som har fel.</v>
<v n="16">Allt vad makthavare heter kan inte regera med förstånd utan min hjälp.</v>
<v n="17">Jag älskar alla som älskar mig. De som söker mig ska verkligen finna mig.</v>
<v n="18">Jag har outtömliga rikedomar att erbjuda, anseende och rikedom, framgång och lycka.</v>
<v n="19">Vad ni får av mig är bättre än finaste guld och renaste silver!</v>
<v n="20">Jag vandrar på rättvisans och rättfärdighetens vägar.</v>
<v n="21">De som älskar mig och följer mig är verkligen rika. Jag gör deras förmögenhet ännu större.</v>
<v n="22">Herren skapade mig för länge sedan, innan han skapade något annat.</v>
<v n="23">Sedan tidernas början finns jag. Jag existerade innan jorden fanns.</v>
<v n="24">Jag föddes innan haven blev till, när det ännu inte fanns några vattenkällor, och</v>
<v n="25">innan bergen och kullarna blev till.</v>
<v n="26">Ja, jag var där innan Gud skapade jorden med dess åkrar.</v>
<v n="27" t="29">Jag var med när han bredde ut himlarna och lät källorna i havens djup flöda fram, när han stakade ut horisonten och molnen uppstod. Jag var med när han satte gränserna för haven och gav dem befallning att inte överskrida dem. Jag var med när han lade jordens grund. Ja, jag fanns alltid vid hans sida,</v>
<v n="30">som ett litet barn. Jag var hans ständiga glädje, och jag lekte och skrattade i hans närvaro.</v>
<v n="31">Vad lycklig jag var över det han hade skapat - hela vida världen och hela människosläktet!</v>
<v n="32">Ni unga män, lyssna därför till mig! Följ mina råd och ni ska bli lyckliga!</v>
<v n="33">Lyssna till mina råd och bli visa! Förkasta dem inte!</v>
<v n="34">Lycklig är den människa som är så ivrig att vara tillsammans med mig, att hon dagligen står vid min grind eller väntar utanför dörren till mitt hus!</v>
<v n="35">Den som finner mig finner nämligen livet och blir älskad av Gud.</v>
<v n="36">Men den som föraktar mig skadar sig själv, och hans sår kan inte läkas. De som hatar mig visar att de älskar döden."</v>
</c>
<c n="9">
<v n="1">Visheten har byggt ett palats, som vilar på sju pelare.</v>
<v n="2">Hon har förberett en stor fest, blandat kryddor i vinet och dukat ett bord.</v>
<v n="3">Och nu har hon skickat ut tjänsteflickorna för att inbjuda alla att komma. Mitt i gatuvimlet ropar de:</v>
<v n="4">"Kom, ni oförståndiga människor!</v>
<v n="5">Kom till vishetens fest och ät er mätta och drick vinerna, som jag har blandat!</v>
<v n="6">Lämna dårskapen bakom er och börja ett nytt liv! Bli mogna och förståndiga!</v>
<v n="7" t="8">Om du tillrättavisar en ogudaktig människa får du bara ovett till svar. Ja, hon bara förolämpar dig. Bry dig därför inte om henne. Men om du tillrättavisar en klok och förståndig människa så kommer hon bara att älska dig desto mer.</v>
<v n="9">Allt du säger till en vis man gör honom ännu visare, och en rättfärdig man kommer att lära sig mer när du undervisar honom.</v>
<v n="10">Att frukta och respektera Herren är nämligen grunden till all vishet. Och att känna den Helige ger dig allt slags förstånd.</v>
<v n="11">Jag, visheten, ska ge dig många levnadsdagar, och dina år ska bli många och innehållsrika.</v>
<v n="12">Visheten är till nytta för dig, men om du föraktar henne skadar du bara dig själv."</v>
<v n="13">Dårskapen är lik en prostituerad kvinna som inte förstår sig på något annat än hur man ska förföra människor.</v>
<v n="14">Hon sitter vid dörren till sitt hus eller står i gathörnen</v>
<v n="15">och viskar till männen som går förbi på väg till sina arbeten:</v>
<v n="16">"Kom med mig hem." Och hon försöker att övertala dem och säger:</v>
<v n="17">"Stulna meloner är sötast och stulna äpplen smakar bäst!"</v>
<v n="18">Men dessa män förstår inte att hennes tidigare kunder nu befinner sig i dödsriket.</v>
</c>
<c n="10">
<v n="1">Detta är Salomos ordspråk:Lycklig är den man som har en förståndig son, men den mor som har en 	oförståndig son får bekymmer.</v>
<v n="2">Det man skaffat sig genom bedrägeri för inget gott med sig. Ärlighet däremot räddar från döden.</v>
<v n="3">Herren låter inte en rättfärdig människa svälta ihjäl, inte heller låter han den ogudaktige få det han vill ha.</v>
<v n="4">Lata människor blir snart fattiga, men den som arbetar hårt blir rik.</v>
<v n="5">En vis ung man bärgar sitt hö medan solen skiner, men det är en skam att se en ung man sova under skördetiden.</v>
<v n="6">En rättfärdig människa överhopas med välsignelser, men den ogudaktige bär på förbannelser.</v>
<v n="7">Rättfärdiga människor kommer man gärna ihåg, även efter deras död, men de ogudaktiga glömmer man fort.</v>
<v n="8">Den som är vis tar gärna emot undervisning, men en självsäker pratmakare faller platt till marken.</v>
<v n="9">En god människa är lugn och trygg, men en brottsling blir snart avslöjad.</v>
<v n="10">Att leka med synden leder till sorg. En kraftig tillrättavisning leder till frid.</v>
<v n="11">Det är sanning och liv i vad en god människa säger, men den ogudaktiges mun är full av förbannelser.</v>
<v n="12">Hatet underblåser gräl, men kärleken har överseende med förolämpningar.</v>
<v n="13">Människor med sunt förnuft är bra rådgivare, men de oförnuftiga får sitt straff.</v>
<v n="14">En vis man tänker över sina ord. Bara en dåre talar om allt han vet, och det leder bara till sorg och elände.</v>
<v n="15">Den rikes rikedom är hans styrka. Den fattiges fattigdom är hans förbannelse.</v>
<v n="16">Vad den gudfruktige förtjänar leder till liv. Den ogudaktige däremot sätter sig i skuld.</v>
<v n="17">Den som lyssnar när han blir tillrättavisad är på rätt väg. Den som vägrar lyssna går vilse.</v>
<v n="18">Den som hatar han är en lögnare och den som skvallrar han är en dåre.</v>
<v n="19">Prata inte så mycket! Då riskerar du att säga något galet. Den förståndige tänker därför på vad han säger.</v>
<v n="20">När en gudfruktig människa talar är det värt att lyssna till henne, men dårars ord är inget värda.</v>
<v n="21">Den gudfruktige ger goda råd, men den oförståndige dör därför att han saknar sunt förnuft.</v>
<v n="22">Det är bara den som Herren välsignar som blir rik. Tro inte att du blir det genom hårt arbete.</v>
<v n="23">En dåres nöje består i att vara dåraktig. En vis mans nöje består i att vara vis!</v>
<v n="24">Vad den ogudaktige fruktar händer alltid, och vad den gudfruktige hoppas på slår alltid in.</v>
<v n="25">Olyckan far fram som en stormvind, och de ogudaktiga förs bort med den. Men den gudfruktige står fast förankrad.</v>
<v n="26">En lat tjänsteman är en plåga för arbetsgivaren, lika irriterande som rök i ögonen eller som ättika på tungan.</v>
<v n="27">Den som tar Herren på allvar och lyder honom kommer att leva länge. Hur kan då de ogudaktiga vänta sig ett långt, gott liv?</v>
<v n="28">De rättfärdiga kan se framåt med glädje, men de ogudaktiga har ingenting att vänta sig.</v>
<v n="29">Herren skyddar de uppriktiga och ärliga, men de ogudaktiga störtar han i fördärvet.</v>
<v n="30">De rättfärdiga kan alltid känna sig trygga, men de ogudaktiga ska förlora allt.</v>
<v n="31">De rättfärdiga ger goda råd, men lögnarens mun borde täppas till.</v>
<v n="32">De ärliga talar om sådant som kan vara till hjälp. De ogudaktiga däremot säger bara sådant som ställer till skada.</v>
</c>
<c n="11">
<v n="1">Herren avskyr bedrägeri men gläds över ärligheten.</v>
<v n="2">Stolta män kommer att stå där med sin skam, medan de ödmjuka visar sig äga vishet.</v>
<v n="3">En gudfruktig människa leds av sin ärlighet. De ogudaktiga fördärvas av sin oärlighet.</v>
<v n="4">Dina rikedomar kommer inte att hjälpa dig på domens dag. Då räknas bara rättfärdigheten.</v>
<v n="5">De ärliga leds av sin ärlighet, men de ogudaktiga blir orsak till sitt eget fall.</v>
<v n="6">Den gudfruktiges godhet räddar honom, men den ogudaktiges habegär blir hans olycka.</v>
<v n="7">När en ogudaktig människa dör grusas hennes hopp, eftersom allt det hon litat på inte var till någon hjälp.</v>
<v n="8">Gud räddar de gudfruktiga från faran, medan han låter de ogudaktiga rusa in i den.</v>
<v n="9">Den ogudaktige skadar andra med det han säger, men den rättfärdige hjälper andra genom sin kunskap.</v>
<v n="10">En hel stad firar både den gudfruktiges framgång och den ogudaktiges död.</v>
<v n="11">Godhjärtade invånares inflytande ger en stad framgång, men de ogudaktigas moraliska förfall ruinerar den.</v>
<v n="12">Det är dumt att gräla med sin granne. Den förståndige tänker på vad han säger.</v>
<v n="13">En skvallerbytta går omkring och sprider rykten, men den som är pålitlig för dem inte vidare.</v>
<v n="14">Utan förståndigt ledarskap får ett land det svårt, men där det finns goda rådgivare finns det trygghet.</v>
<v n="15">Se till att du känner en person väl innan du går i borgen för honom. Det är bättre att säga nej på ett tidigt stadium än att lida senare.</v>
<v n="16">En kvinna vinner respekt genom sitt kärleksfulla väsende, medan kärlekslösa män bara vinner rikedom.</v>
<v n="17">Om du är barmhärtig hjälper du dig själv, men om du är grym vållar du dig själv skada.</v>
<v n="18">Den ogudaktige blir rik i ett ögonblick, men den gudfruktiges belöning varar för evigt.</v>
<v n="19">Var och en som bestämmer sig för att göra det rätta kommer att leva, men döden väntar på den ogudaktige.</v>
<v n="20">Herren hatar de falska, men gläder sig över de ärliga och uppriktiga.</v>
<v n="21">Du kan vara övertygad om att de ogudaktiga inte alltid kommer att förbli ostraffade. Men du kan också vara övertygad om att Gud kommer att skona dem som lever rättfärdigt.</v>
<v n="22">En vacker kvinna, som saknar omdöme och stil, är som en fin guldring i ett gristryne.</v>
<v n="23">Den rättfärdige kan se fram emot lycka, medan den ogudaktige har bara vrede att vänta sig.</v>
<v n="24">Det är faktiskt möjligt att vara generös och ändå bli rikare! Det är också möjligt att förlora allt därför att man håller för hårt i det.</v>
<v n="25">Ja, den som är frikostig ska verkligen bli rik! Genom att välsigna andra blir man själv välsignad.</v>
<v n="26">Människor förbannar den man, som i svåra tider behåller sin säd för att sälja den till högre pris, men de välsignar den som säljer säden till dem när den verkligen behövs.</v>
<v n="27">Om du söker efter det som är rätt så kommer du att få det. Om du söker efter det som är ont kommer du att drabbas av förbannelse.</v>
<v n="28">Om du litar på rikedom och pengar så går det illa för dig! Lita på Gud, så kommer du att grönska som löven på ett träd!</v>
<v n="29">Den som försummar sin familj kommer till slut att stå där. Han kommer att bli tjänare åt en man med vishet.</v>
<v n="30">Gudfruktiga män odlar träd som bär livgivande frukt, men våld utsläcker allt liv.</v>
<v n="31">De rättfärdiga får sin belöning här på jorden. Därför kan du vara säker på att de ogudaktiga får sitt straff!</v>
</c>
<c n="12">
<v n="1">Bara genom undervisning kan du lära dig något. Den som inte vill bli tillrättavisad handlar dumt.</v>
<v n="2">Herren gläder sig över goda människor, men fördömer dem som gör upp onda planer.</v>
<v n="3">Den som gör sig oberoende av Gud förlorar allt skydd, men den som förtröstar på honom kan stå fast.</v>
<v n="4">En god hustru är sin makes glädje och stolthet, men den hustru som skämmer ut sin man är som cancer i hans kropp.</v>
<v n="5">En god människa tänker bara på det som är rätt. En ond människas sinne är fyllt av lögner.</v>
<v n="6">De gudlösas ord innebär livsfara för andra, men det som de rättfärdiga säger hjälper dem.</v>
<v n="7">Den som inte vill veta av Gud, hans familj kommer att dö ut, men de rättfärdiga lever vidare.</v>
<v n="8">Alla beundrar en människa med gott förstånd, men ett dumhuvud föraktar man.</v>
<v n="9">Det är bättre att smutsa ner sina händer och äta, än att vara alltför stolt för att arbeta och svälta.</v>
<v n="10">En god människa sköter om sina djur, men den som inte lärt känna Gud är grym mot dem.</v>
<v n="11">Intensivt arbete leder till välstånd. Det är bara en dåre som slösar bort sin tid på annat.</v>
<v n="12">Brottslingar är avundsjuka på varandras stöldgods, medan goda människor längtar efter att få hjälpa varandra.</v>
<v n="13">Lögner kan försätta vilken människa som helst i svårigheter, men ärlighet är bästa sättet att bli kvitt dem.</v>
<v n="14">Den som säger sanningen och gör det som är gott känner sig tillfredsställd, för människan får det hon förtjänar.</v>
<v n="15">En dåre tycker att han vet allting bäst, men en vis man lyssnar till råd från andra.</v>
<v n="16">En dåre tappar lätt humöret, men en vis man håller sig lugn när han blir förolämpad.</v>
<v n="17">Den gudfruktige är känd för att tala sanning, men den ogudaktige är känd för sina bedrägerier och lögner.</v>
<v n="18">Onda människor tycker om att ge vassa pikar, men de visas ord helar och lindrar.</v>
<v n="19">Sanningen går aldrig att begrava, och lögner kommer snart i dagen.</v>
<v n="20">Falskhet och svek fyller de hjärtan som planerar det onda, men de som gör det som är gott fylls av glädje.</v>
<v n="21">Ingen olycka drabbar de gudfruktiga, men de ogudaktiga kämpar ständigt med problem.</v>
<v n="22">Herren tycker om dem som håller sina löften och avskyr dem som inte gör det.</v>
<v n="23">En vis man visar inte alltid sin kunskap, men en dåre gör en stor affär av sin okunnighet.</v>
<v n="24">Arbeta hårt, så når du resultat och får ansvar. Var lat så lyckas du aldrig.</v>
<v n="25">Oro gör en människa nedstämd, men ett ord av uppmuntran utför underverk.</v>
<v n="26">Den gudfruktige kan ge råd till sina vänner. De ogudaktiga däremot rusar rakt fram och går vilse.</v>
<v n="27">Den som är lat får inte ens det han är ute efter, men den som är plikttrogen får god användning av allt han äger.</v>
<v n="28">De gudfruktigas väg leder till livet. Varför ska de då vara rädda för döden?</v>
</c>
<c n="13">
<v n="1">En förståndig ung man accepterar sin fars tillrättavisning. En uppstudsig son gör det däremot inte.</v>
<v n="2">Den gudfruktige vinner diskussioner med genomtänkta argument, men den ogudaktige söker bara gräl.</v>
<v n="3">Den som tänker på vad han säger bevarar sitt liv, men den pratsamme hamnar i olycka.</v>
<v n="4">Lata människor vill ha mycket men får lite, medan den som arbetar hårt får allt han önskar sig.</v>
<v n="5">En god människa avskyr lögner. Ogudaktiga människor ljuger alltid och får stå där med skammen.</v>
<v n="6">En mans gudsfruktan hjälper honom genom livet, men de ogudaktigas synd får dem på fall.</v>
<v n="7">En del människor säger sig vara rika men är fattiga, och andra säger sig vara fattiga, men är rika.</v>
<v n="8">Den rike måste alltid vara beredd att betala en lösensumma för sitt liv. Den fattige däremot behöver inte vara rädd för kidnappare.</v>
<v n="9">Den gudfruktiges liv är fyllt av ljus, medan syndarens väg är mörk och dyster.</v>
<v n="10">Högfärd leder till gräl. Var ödmjuk och ta emot råd, så blir du vis.</v>
<v n="11">Den som blir rik utan ansträngning blir snart av med sin rikedom. Men den rikedom som kommer av hårt arbete växer.</v>
<v n="12">Den som måste hoppas länge på något känner det hopplöst, men när drömmen slutligen går i uppfyllelse upplever han glädje och lycka.</v>
<v n="13">Om du föraktar Guds ord får du det svårt. Lyd hans bud, så kommer du att ha framgång.</v>
<v n="14">Den vise mannens råd är lika uppfriskande som vattnet från en fjällbäck. De som tar emot dem upptäcker fallgroparna i förväg.</v>
<v n="15">En man med gott omdöme uppskattas, men den opålitlige löper mot olyckan.</v>
<v n="16">Den vise tänker innan han handlar. Det gör inte dåren. Han till och med skryter med hur oförnuftig han är.</v>
<v n="17">En budbärare som man inte kan lita på kan ställa till med stora svårigheter. Pålitliga sändebud däremot bringar fred.</v>
<v n="18">Om du vägrar att ta till dig kritik slutar du i fattigdom och vanära. Om du däremot gör det blir du respekterad.</v>
<v n="19">Det är uppmuntrande att se sina planer ta form. Det är därför dåren vägrar att överge dem, även om de leder till fördärvet.</v>
<v n="20">Om du är tillsammans med visa människor blir du vis. Om du umgås med dårar blir du själv en dåre.</v>
<v n="21">Olyckan förföljer den som inte vill veta av Gud, medan välsignelserna aldrig lämnar den rättfärdige!</v>
<v n="22">När en gudfruktig människa dör lämnar hon ett arv efter sig till sina barnbarn, men när en syndare dör överlämnas hans rikedomar till de gudfruktiga.</v>
<v n="23">På en fattig mans steniga åkrar växer det så pass mycket att han har mat att äta, men orättfärdiga människor berövar honom det.</v>
<v n="24">Om du vägrar att uppfostra din son, visar detta att du inte älskar honom, för om du älskar honom är du också beredd att tillrättavisa honom.</v>
<v n="25">De gudfruktiga har nog med mat, men de ogudaktiga får gå omkring hungriga.</v>
</c>
<c n="14">
<v n="1">En klok kvinna håller ordning i sitt hus och tänker på familjen, medan en oförnuftig kvinna förstör allting.</v>
<v n="2">Den som gör det rätta ärar Herren. Den som syndar föraktar honom.</v>
<v n="3">En dåres högfärd får honom att tala för mycket, men en förståndig människa tänker över vad hon ska säga.</v>
<v n="4">Ett tomt stall förblir rent, men det ger heller ingen inkomst.</v>
<v n="5">Ett sant vittne säger alltid sanningen. Ett falskt vittne har bara lögner att komma med.</v>
<v n="6">En gycklare hittar aldrig den vishet han säger att han söker, men den förnuftige har ingen svårighet att finna den.</v>
<v n="7">Om du vill ha råd ska du hålla dig borta från dårarna.</v>
<v n="8">Den kloke kan urskilja den rätta vägen, men en dåre bedrar sig själv.</v>
<v n="9">Dårarna har det gemensamt att de är likgiltiga inför synden. Över de gudfruktiga däremot vilar Guds välbehag.</v>
<v n="10">Du kan inte dela dina innersta känslor med någon, både i den största glädje och i djupaste förtvivlan är du totalt ensam.</v>
<v n="11">Den ogudaktiges hus kommer att rivas ner, men den gudfruktiges kommer att blomstra.</v>
<v n="12">Fler än en tror sig ha funnit den rätta vägen, men är ändå på väg mot döden.</v>
<v n="13">Skrattet kan inte dölja ett sorgset hjärta. När skrattet tar slut finns sorgen kvar.</v>
<v n="14">Den som inte vill veta av Gud tycker allt är tråkigt. Den gudfruktiges liv däremot är spännande och rikt.</v>
<v n="15">Bara den tanklöse tror allt han får höra! Den förståndige undersöker allt för att se vart det leder.</v>
<v n="16">En vis man är försiktig och undviker faror. En dåre går rakt fram med stor självsäkerhet.</v>
<v n="17">Den som har ett häftigt temperament gör många dumheter, och den som är listig blir hatad.</v>
<v n="18">En oförståndig människa kan bara visa upp sin okunnighet, men en klok människa vinner anseende genom sitt kunnande.</v>
<v n="19">Ogudaktiga människor ska få buga sig för de gudfruktiga och tjäna dem.</v>
<v n="20">Till och med de fattigas egna grannar föraktar dem, medan de rika har många vänner.</v>
<v n="21">Den som föraktar sina medmänniskor syndar. Lyckliga är de som känner medlidande med dem.</v>
<v n="22">De som planerar ondska far vilse och går förlorade, men de som planerar det som är gott blir ansedda och respekterade.</v>
<v n="23">Arbete ger välstånd, men tomt och meningslöst prat ger fattigdom!</v>
<v n="24">Visa män lovordas för sin vishet, medan dårar blir föraktade för sin tanklöshet.</v>
<v n="25">Ett vittne som berättar sanningen räddar oskyldiga människor från att dömas till döden, men ett falskt vittne är en förrädare.</v>
<v n="26">Gudsfruktan gör att en människa kan känna sig trygg. Också hennes barn får växa upp i trygghet.</v>
<v n="27">Den som fruktar Herren har funnit livets källa, och undviker många dödliga faror.</v>
<v n="28">Ett stort och mäktigt folk är en kungs ära, men utan det är han ingenting.</v>
<v n="29">En förståndig man kan behärska sitt temperament. Han vet att vrede bara orsakar misstag.</v>
<v n="30">Den som är lugn och sansad, lever ett sunt liv. Avundsjuka däremot är som cancer.</v>
<v n="31">De som förtrycker de fattiga förolämpar Gud, som skapade dem. Att hjälpa de fattiga är att ära Gud.</v>
<v n="32">De gudfruktiga är trygga in i döden, men de ogudaktiga går under på grund av sin ondska.</v>
<v n="33">Förnuftiga människor kännetecknas av vishet, till och med dårarna måste erkänna det.</v>
<v n="34">Ett folk blir starkt av att följa Guds lagar, men synd är en skamfläck för vilket folk som helst.</v>
<v n="35">En kung gläder sig över tjänare som vet vad de gör. Däremot straffar han dem som ställer till svårigheter.</v>
</c>
<c n="15">
<v n="1">Ett mjukt svar stillar vrede, men hårda ord leder till gräl.</v>
<v n="2">En klok lärare gör undervisningen till en glädje, men en okunnig får ingenting sagt.</v>
<v n="3">Herren genomskådar allt och håller sitt öga både på de onda och de goda.</v>
<v n="4">Vänliga ord ger liv och hälsa, medan hårda ord krossar modet.</v>
<v n="5">Bara en dåre föraktar sin fars råd, men en vis son tänker igenom dem.</v>
<v n="6">Den rättfärdige har alltid mer än nog för att kunna leva. Den som inte vill veta av Gud förlorar däremot allt han äger.</v>
<v n="7">Bara goda människor kan ge goda råd vidare, men ett dumhuvud vet inget och förstår inget.</v>
<v n="8">Herren avskyr de ogudaktigas gåvor, men gläder sig över sitt folks böner.</v>
<v n="9" t="10">Herren avskyr allt vad de ogudaktiga gör, men älskar dem som söker det goda. De som överger den rätta vägen drabbas av hans vrede och den som inte accepterar att han tillrättavisar kommer att dö.</v>
<v n="11">Till och med helvetets djup ligger öppet för Herrens insyn. Hur mycket bättre känner han då inte människornas innersta tankar och känslor.</v>
<v n="12">Den högfärdige gillar inte att bli tillrättavisad. Därför lyssnar han inte till vad de visa säger.</v>
<v n="13">Bakom ett leende ansikte finns ett glatt hjärta, men ett sorgset ansikte tyder på ett krossat hjärta.</v>
<v n="14">Förnuftiga människor vill veta mera, men en dåre är nöjd som det är.</v>
<v n="15">När en människa är nere, verkar allt vara mörkt, men för den lycklige är livet en fest!</v>
<v n="16">Det är bättre att äga lite och tacka Herren för det än att äga en stor förmögenhet som bara skapar problem.</v>
<v n="17">Det är bättre att äta soppa med någon man älskar, än oxfilé med dem som hatar en.</v>
<v n="18">En man med häftigt humör vållar strid, men en man med tålamod försöker förhindra det.</v>
<v n="19">Den late råkar alltid in i svårigheter, men den pålitlige tar sig alltid fram!</v>
<v n="20">En förståndig son bereder sina föräldrar glädje, men en oförståndig får dem att rysa.</v>
<v n="21">Om en människa tycker om dårskap är något galet. De förståndiga däremot gör vad som är rätt.</v>
<v n="22">Utan rådgivare går planerna i stöpet, men med gemensamma överläggningar når man resultat.</v>
<v n="23">Alla tycker om att ge goda råd, men hur underbart är det inte att kunna säga ett ord i rätt tid och vid rätt tillfälle!</v>
<v n="24">De gudfruktiga går målmedvetet den väg som leder till livet, inte den väg som leder till döden.</v>
<v n="25">Herren river ner de högfärdigas hus, men om änkors egendom har han omsorg.</v>
<v n="26">Herren hatar de ogudaktigas tankar, men gläder sig åt vänliga ord.</v>
<v n="27">Oärligt förtjänta pengar för olycka med sig för hela familjen, men att vägra att ta emot mutor ger ett långt liv.</v>
<v n="28">En god människa tänker på vad hon säger. En ond människa häver däremot ur sig precis vad som helst.</v>
<v n="29">Herren är långt borta från dem som inte vill veta av honom, men han lyssnar till bönerna från dem som älskar honom.</v>
<v n="30">En vänlig blick och goda nyheter ger hela människan glädje och kraft.</v>
<v n="31" t="32">Om du lyssnar till konstruktiv kritik, kommer du att bli en av de främsta bland de visa. Om du inte gör det kommer du att skada både dig själv och dina intressen.</v>
<v n="33">Om du räknar med Herren blir du vis, och ödmjukhet är vägen till ära.</v>
</c>
<c n="16">
<v n="1">Vi kan alltid göra upp våra planer, men det är ändå Herren som har sista ordet.</v>
<v n="2">Vi kan alltid visa att vi har rätt, men Herren prövar våra motiv.</v>
<v n="3">Överlåt ditt arbete åt Herren, så kommer det att lyckas.</v>
<v n="4">Herren har skapat allt för sina egna syften, till och med de ogudaktiga, som kommer att få sina straff.</v>
<v n="5">Herren avskyr de högfärdiga. Du kan vara säker på att han aldrig ska låta dem komma undan sitt straff.</v>
<v n="6">Visa trofasthet och kärlek så ska Gud förlåta dig din synd. Lyd honom, så ska inget ont hända dig.</v>
<v n="7">När en människa behagar Herren, påverkar han till och med hennes värsta fiender att sluta fred med henne.</v>
<v n="8">Det är bättre att ha lite, som man förtjänat på ett hederligt sätt, än att ohederligt skaffa sig stora rikedomar.</v>
<v n="9">Vi bör planera men samtidigt räkna med att Herren leder oss.</v>
<v n="10">Gud hjälper kungen att döma folket rättvist. Därför behöver han inte begå några misstag.</v>
<v n="11">Herren kräver ärlighet i affärer. Han har själv fastslagit denna princip.</v>
<v n="12">En kung kan aldrig tolerera det som är orätt, för det är rättvisan som ger honom makt att regera.</v>
<v n="13">Kungen är glad när folket lever i sanning och rättfärdighet.</v>
<v n="14">Kungens vrede är en dödens bud bärare, men en vis man kan mildra den.</v>
<v n="15">Det går väl för den som kungen gillar. Hans välvilja är som ett livgivande vårregn.</v>
<v n="16">Vishet är mycket bättre än guld, och gott omdöme mycket bättre än silver!</v>
<v n="17">De gudfruktigas väg leder bort från det onda. Den som följer den vägen kan vara trygg.</v>
<v n="18">Stolthet slutar i fördärv och högfärd leder till fall.</v>
<v n="19">Det är bättre att vara ödmjuk bland de fattiga än att dela de ogudaktigas rikedomar.</v>
<v n="20">Gud välsignar dem som lyssnar till hans ord. Lycklig är den människa som litar på Herren.</v>
<v n="21">Den vise är välkänd för sin kunskap, och han delar med sig av den till andra.</v>
<v n="22">Visheten är livets källa för de kloka, men att försöka undervisa en dåre är bortkastad tid.</v>
<v n="23">Från en vis man kommer väl valda och övertygande ord som folk lätt kan förstå.</v>
<v n="24">Vänliga ord är som honung, njut bara och hälsosamma.</v>
<v n="25">Fler än en tror sig ha funnit den rätta vägen, men är ändå på väg mot döden.</v>
<v n="26">Det är bra med hunger, om den tvingar dig att arbeta för att tillfredsställa den.</v>
<v n="27">Sysslolösa händer är djävulens verktyg. Allt löst prat kommer från honom.</v>
<v n="28">En ogudaktig människa sår splittring. Skvaller skiljer de bästa vänner åt.</v>
<v n="29">Den ogudaktige försöker att övertala sina vänner för att få dem in på onda vägar.</v>
<v n="30">Den som tittar under lugg och biter ihop tänderna har något ont i kikaren.</v>
<v n="31">Grått hår är en ärekrona, och man finner den mest bland de gudfruktiga.</v>
<v n="32">Det är bättre att ha tålamod än att vara stark. Det är bättre att behärska sig själv än att härska över en hel stad.</v>
<v n="33">Vi singlar ofta slant, men det är Herren som avgör om det blir krona eller klave.</v>
</c>
<c n="17">
<v n="1">Att bara ha en torr brödkant och frid är bättre än att ha galamiddag varje dag under vilda diskussioner och gräl.</v>
<v n="2">En förståndig tjänare härskar över sin herres ogudaktiga söner och får dela deras arv.</v>
<v n="3">Silver och guld renas genom eld, men vad som försiggår i människans inre, prövas av Herren.</v>
<v n="4">De ogudaktiga lyssnar gärna till onda planer, och lögnarna njuter av att höra bedrägliga ord som störtar människor i fördärvet.</v>
<v n="5">Att håna de fattiga är detsamma som att håna Gud, som skapat dem. De som gläder sig åt andras olycka kommer att få sitt straff.</v>
<v n="6">Gamla människor är stolta över sina barnbarn, och barnen i sin tur är stolta över sina föräldrar.</v>
<v n="7">Det passar sig inte för dåren att vara stor i orden, än mindre för en respektabel man att ljuga.</v>
<v n="8">Många tror att mutor fungerar som magi och att de alltid leder till framgång.</v>
<v n="9">Kärleken glömmer misstagen, men den som fortsätter att tjata om dem kan göra de bästa vänner osams.</v>
<v n="10">Att tillrättavisa en man med sunt förnuft är effektivare än hundra piskrapp mot en dåres rygg.</v>
<v n="11">De ogudaktiga lever för att göra uppror. Därför ska de få stränga straff.</v>
<v n="12">Det är bättre att möta en björn som berövats sina ungar, än att möta en dåre som har något vansinnigt i tankarna.</v>
<v n="13">Om du betalar igen gott med ont, kommer olyckan att vara en ständig gäst i ditt hem.</v>
<v n="14">Det är lika svårt att stoppa ett gräl som att reparera en vattendamm som brustit. Låt det därför aldrig komma igång.</v>
<v n="15">Att döma den oskyldige och låta den skyldige gå fri, är något Herren avskyr.</v>
<v n="16">Kasta inte ut pengar på skolgång för en dåre för han har inget behov av det. Han saknar ju förstånd.</v>
<v n="17">En trofast vän är alltid lojal, och en broder kommer som efterskickad för att hjälpa i svårigheter.</v>
<v n="18">Det visar på dåligt omdöme att gå i borgen för någon och på så sätt bli ansvarig för dennes skulder.</v>
<v n="19">Syndare älskar att gräla, och skryt ställer till bråk och problem.</v>
<v n="20">Den ogudaktige har inget gott att vänta sig, och den som ljuger råkar illa ut.</v>
<v n="21">Det ger ingen glädje att vara far till en oduglig och karaktärslös son.</v>
<v n="22">En glad människa har hälsan i behåll, men den som är nerslagen blir sjuk och förlorar all kraft.</v>
<v n="23">En gudlös domare tar i hemlighet emot mutor för att förvränga rättvisan.</v>
<v n="24">En förnuftig människa strävar efter vishet, men en dåre med alla sina tankar, får ingenting gjort!</v>
<v n="25">En oförståndig son vållar sina föräldrar sorg och besvikelse.</v>
<v n="26">Det är upprörande att bötfälla oskyldiga, och rättvisan är satt ur spel när ärliga människor bestraffas!</v>
<v n="27" t="28">Den som är vis och skicklig kan behärska sig och är försiktig med vad han säger. Därför tror man till och med att dåren är vis när han är tyst. Han vinner på att tiga.</v>
</c>
<c n="18">
<v n="1">Den som är självisk och inte vill veta av andra, går emot allt bara för att få sin vilja igenom.</v>
<v n="2">En dåre bekymrar sig inte om han förstår något eller inte. Allt han vill är att få visa hur duktig han är.</v>
<v n="3">Den som inte vill veta av Gud syndar, och med synden följer vanära.</v>
<v n="4">En vis mans ord är som ett källflöde med friskt vatten.</v>
<v n="5">Det är fel av en domare att fria de skyldiga och döma de oskyldiga.</v>
<v n="6" t="7">En dåre råkar ständigt i gräl. Hans mun är hans fördärv! Hans ord försätter honom alltid i farliga situationer.</v>
<v n="8">Vilka läckerbitar rykten är! Man äter dem och njuter.</v>
<v n="9">Den late är bror med sabotören.</v>
<v n="10">Herren är lik en stark fästning. De gudfruktiga kan fly till honom och vara trygga.</v>
<v n="11">Den rike tror att rikedomen är ett starkt försvar, en hög mur som ger trygghet. Vilka illusioner!</v>
<v n="12">Högfärd slutar i fördärv, men ödmjukhet leder till ära.</v>
<v n="13">Den som svarar, innan han över huvud taget har hört något, visar hur dum han är.</v>
<v n="14">Modet kan hålla en man uppe, även när han är sjuk, men vad finns det för hopp när modet är brutet?</v>
<v n="15">En klok människa är alltid öppen för nya idéer, ja, han har alltid ögon och öron öppna.</v>
<v n="16">Gåvor kan göra under. De hjälper en att komma i kontakt med betydelsefulla personer!</v>
<v n="17">En berättelse kan låta riktig, tills någon berättar den andra sidan av saken och rättar till förhållandet.</v>
<v n="18">Att singla slant kan avsluta diskussioner och avgöra tvister mellan starka motståndare.</v>
<v n="19">Det är svårare att få tillbaka en besviken broders vänskap än att inta en befäst stad. I sin ilska har han stängt alla dörrar.</v>
<v n="20">Att kunna ge visa råd mättar lika mycket som en god måltid!</v>
<v n="21">En människa måste stå till svars för sina ord och ta konsekvenserna av vad hon säger. Det kan betyda liv eller död.</v>
<v n="22">Den man som finner en god hustru har funnit lyckan! Hon är en välsignelse från Herren.</v>
<v n="23">Den fattige måste artigt be om hjälp, och den rike svarar med hårda och ovänliga ord.</v>
<v n="24">Det finns vänner som låtsas vara vänner, men en verklig vän står oss närmare än en bror.</v>
</c>
<c n="19">
<v n="1">Det är bättre att vara fattig och ärlig än att vara en dåre som ljuger.</v>
<v n="2">En otålig människa, som inte tänker sig för ställer till med trassel. I sin iver rusar hon bara iväg.</v>
<v n="3">En man kan förstöra sina möjligheter genom sin egen dumhet och skyller sedan gärna på Herren!</v>
<v n="4">Den rike är omgiven av många vänner, men den fattige har inga vänner kvar.</v>
<v n="5">Ett vittne som vittnar falskt kommer att straffas. För honom finns det ingen möjlighet att komma undan.</v>
<v n="6">Många försöker smickra inflytelserika personer, och den som är frikostig får många vänner!</v>
<v n="7">En fattig mans egna bröder vänder sig generade bort från honom, och hans vänner gör det ännu mer. Han kommer ihåg deras löften, men nu har dessa blivit värdelösa.</v>
<v n="8">Den som älskar vishet gör sig själv en tjänst och kommer att lyckas.</v>
<v n="9">Ett falskt vittne kommer inte undan sitt straff. Han är redan dömd.</v>
<v n="10">Det passar sig inte att en dåre lever i lyx eller att en slav regerar över furstar!</v>
<v n="11">En vis man håller tillbaka sin vrede och har överseende med förolämpningar. Det är hans styrka.</v>
<v n="12">Kungens vrede är som ett lejons rytande, men att äga hans förtroende är lika uppfriskande som morgondaggen.</v>
<v n="13">En oförnuftig son är en olycka för fadern, och en tjatig hustru är lika irriterande som ett ihållande takdropp.</v>
<v n="14">Hus och rikedomar kan man ärva av sina föräldrar, men en förståndig hustru kan bara Herren ge.</v>
<v n="15">En lat man älskar att sova, och får därför gå hungrig!</v>
<v n="16">Håll Guds bud, så får du leva! Att blunda för dem är detsamma som döden.</v>
<v n="17">När man hjälper de fattiga lånar man till Herren, och han ger igen med god ränta!</v>
<v n="18">Fostra dina barn när de är unga, och det fortfarande finns hopp, men gå inte så långt att du misshandlar dem.</v>
<v n="19">En man med hett temperament får ta konsekvenserna av det. Om du försöker hjälpa honom blir allt bara värre.</v>
<v n="20">Ta till dig alla råd du kan få och rätta dig efter dem så blir du vis för resten av livet.</v>
<v n="21">Människan gör upp många planer, men det blir ändå som Herren vill.</v>
<v n="22">Snålhet är en skam för en människa, och en fattig man är lyckligare än en som ljuger.</v>
<v n="23">Att visa respekt för Herren ger liv, lycka och skydd mot all fara.</v>
<v n="24">En del människor är så lata att de inte ens kan äta själva!</v>
<v n="25">Straffa de högfärdiga så kommer andra att ta lärdom av det. Tillrättavisa en vis man, så kommer han att bli ännu visare.</v>
<v n="26">En son som behandlar sina föräldrar illa skämmer ut sig offentligt.</v>
<v n="27">Den som inte längre vill lära sig något, glömmer snart det han redan vet.</v>
<v n="28">Ett falskt vittne struntar i sanningen och vill bara skada. Han njuter alltför mycket av att ljuga.</v>
<v n="29">Dårar och upprorsmakare måste straffas hårt.</v>
</c>
<c n="20">
<v n="1">Vin ger falskt mod och starka drycker leder till bråk. Vilka dårar människorna är som låter alkoholen bli herre över dem, så att de raglar omkring druckna.</v>
<v n="2">Kungens vrede är som ett rytande lejons. Att väcka hans vrede är detsamma som att riskera livet.</v>
<v n="3">Det är en ära för en man att hålla sig utanför striden. Bara dårar fortsätter att gräla.</v>
<v n="4">Den som är så bekväm att han inte plöjer på hösten får inget att skörda.</v>
<v n="5">En människas innersta tankar är lika outgrundliga som ett djupt hav, men en människokännare genomskådar dem och drar fram dem i ljuset.</v>
<v n="6">Många människor säger sig vara vänliga och pålitliga, men var finner man någon som man verkligen kan lita på?</v>
<v n="7">Den som har uppriktiga föräldrar som tjänar Gud, kan skatta sig lycklig.</v>
<v n="8">En kung som sitter som domare väger noggrant alla bevis mot varandra och ser skillnaden mellan det som är rätt och falskt.</v>
<v n="9">Vem kan någonsin påstå: "Jag är fri från all skuld och har ett rent samvete"?</v>
<v n="10">Herren avskyr allt fiffel med mått och vikt.</v>
<v n="11">Redan barnens uppträdande visar om de är ärliga och förståndiga.</v>
<v n="12">Om du har bra syn och god hörsel bör du tacka Gud, som gav dig detta!</v>
<v n="13">Om du tycker om att sova blir du snart fattig. Håll dig därför vaken och arbeta, så kommer du att ha tillräckligt att äta!</v>
<v n="14">"Alldeles för dyrt", säger köparen när han prutar på priset. Men efteråt skryter han över sitt fynd.</v>
<v n="15">Visa ord och kunskap är mycket värdefullare än guld och dyrbara juveler.</v>
<v n="16">Det är riskabelt att gå i borgen för okända. Av den som gör så, och sedan själv vill låna, måste man begära pant.</v>
<v n="17">Det bröd en man lyckas skaffa sig genom bedrägeri, smakar bra till att börja med, men förr eller senare blir det en klump i halsen.</v>
<v n="18">Sätt inte dina planer i verket utan att först fråga andra om råd, och dra inte ut i krig förrän du rådgjort med dem.</v>
<v n="19">Berätta inte dina hemligheter för en som skvallrar, och undvik den som förtalar dig inför omvärlden.</v>
<v n="20">Den människa som förbannar sin far eller mor låter Gud slockna som en lampa i mörker.</v>
<v n="21">Man kan skaffa sig en förmögenhet genom bedrägeri, men det för ingen välsignelse med sig.</v>
<v n="22">Löna inte ont med ont. Låt i stället Herren få hjälpa dig.</v>
<v n="23">Herren avskyr alla som fifflar med mått och vikt.</v>
<v n="24">Varför ska vi försöka förstå allt som händer, när det ändå är Herren som styr våra steg?</v>
<v n="25">Det är dumt och tanklöst att lova Gud något innan man ens beräknat vad det kostar. Du kan komma att ångra dig.</v>
<v n="26">En vis kung spårar upp brottslingarna och bestraffar dem.</v>
<v n="27">En människas samvete är som en Herrens strålkastare, som kastar ett sken över hennes innersta tankar och känslor.</v>
<v n="28">Om en kung är god, ärlig och rättvis, så kommer hans rike att bestå.</v>
<v n="29">De ungas prydnad är deras kraft, och de gamla hämtar sin ära från erfarenheten.</v>
<v n="30">Bestraffningar som svider jagar ondskan på flykten och gör oss till bättre människor.</v>
</c>
<c n="21">
<v n="1">Herren styr kungarnas tankar lika lätt som han leder vattenbäckar. Han för dem i den riktning han vill.</v>
<v n="2">En människa tycker att allt hon gör är rätt, men Herren prövar hennes motiv.</v>
<v n="3">Herren ser hellre att vi är rättvisa och handlar rätt mot andra än att vi offrar till honom.</v>
<v n="4">De som inte vill veta av Gud är stolta och högfärdiga. Därför leder allt vad de gör till synd.</v>
<v n="5">Den som arbetar utan att ge upp når framgång, men den som gör något hastigt och oöverlagt drabbas av förluster.</v>
<v n="6">De rikedomar som man skaffar sig genom bedrägeri består aldrig. Varför ska man då ta den risken?</v>
<v n="7">Eftersom de ogudaktiga inte gör det som är rätt, kommer våldet tillbaka över dem själva och förgör dem.</v>
<v n="8">Den skuldtyngdes väg är svårframkomlig, men den som är oskyldig kan lugnt gå sin väg fram.</v>
<v n="9">Det är bättre att bo i ett litet rum på vinden än att dela en hel våning med en grälsjuk kvinna.</v>
<v n="10">Den ogudaktige drar sig inte för att skada andra. Han har ingen tanke på att visa medmänsklighet.</v>
<v n="11">Den vise lär sig av att lyssna. Den oförnuftige kan bara lära sig av att se på hur de hånfulla straffas.</v>
<v n="12">Gud, som är rättfärdig, ser vad som försiggår i de ogudaktigas hus. Därför låter han olyckan drabba dem.</v>
<v n="13">Den som håller för öronen när de fattiga ropar på hjälp, kommer att stå ensam när han själv behöver något.</v>
<v n="14">Den som är arg tappar hakan om man ger honom en gåva!</v>
<v n="15">När rättvisan gäller kan de uppriktiga vara glada, men för de ogudaktiga är det en prövning.</v>
<v n="16">Den som mister sitt förnuft kommer snart att vara död!</v>
<v n="17">Den som älskar nöjen blir fattig. Ett utsvävande liv med vin och lyx gör ingen rik.</v>
<v n="18">Rättvisan kommer att segra till sist. Inte de rättfärdiga utan de gudlösa kommer att drabbas av olyckan.</v>
<v n="19">Det är bättre att leva ensam i öknen än bo ihop med en tjatig och besvärlig kvinna.</v>
<v n="20">Den vise sparar för framtiden, men dåren gör genast av med allt han får.</v>
<v n="21">Den som försöker vara god, kärleksfull och vänlig mot andra finner livet, rättfärdigheten och äran.</v>
<v n="22">Den som är klok kan till och med inta en befäst stad och riva ner de murar som invånarna satt sitt hopp till.</v>
<v n="23">Tänk på vad du säger, så hamnar du inte i svårigheter.</v>
<v n="24">Den som hånfullt sätter sig över allt är högfärdig och fräck.</v>
<v n="25" t="26">Den late längtar efter mycket, men han är för bekväm för att arbeta. Han vill ha allt, medan den gudfruktige däremot längtar efter att få ge.</v>
<v n="27">Gud avskyr offergåvor från människor som inte vill veta av honom, särskilt om de har orena motiv.</v>
<v n="28">Ett falskt vittne kommer man i längden inte att tro på, men den som håller sig till sanningen lyssnar man alltid till.</v>
<v n="29">Den rättfärdige är säker på sin sak, men den ogudaktige måste hela tiden försöka övertyga sin omgivning.</v>
<v n="30">Ingen, hur smart eller välutbildad han än är, eller vilken insikt han än har, kan stå emot Herren.</v>
<v n="31">Förbered dig gärna grundligt för drabbningen, men segern kommer från Herren!</v>
</c>
<c n="22">
<v n="1">Om du måste välja, välj då ett gott namn hellre än stora rikedomar, för det är bättre att ha ett gott rykte än silver och guld.</v>
<v n="2">Både den rike och den fattige är lika inför Herren, för han har skapat dem båda.</v>
<v n="3">Den förståndige förutser olyckan och sätter sig i säkerhet. Den tanklöse rusar bara rakt fram, och får sedan ångra det.</v>
<v n="4">Verklig ödmjukhet och respekt för Herren ger en människa rikedomar, ära och ett långt liv.</v>
<v n="5">Den väg som den lömske slagit in på är fylld av faror och törnen. Den som älskar livet måste hålla sig borta från den.</v>
<v n="6">Undervisa barnen redan i unga år hur de ska leva, så vet de det hela livet.</v>
<v n="7">De rika har de fattiga i sina händer, och på samma sätt blir låntagaren beroende av den som lånat ut.</v>
<v n="8">Den som behandlar andra illa drabbas av olycka, och med den som förtrycker sina medmänniskor är det snart ute.</v>
<v n="9">Den som visar medlidande med den fattige och hjälper honom blir själv välsignad.</v>
<v n="10">Kasta ut den som hånar allt och alla så slipper du gräl och stridigheter.</v>
<v n="11">Den som är uppriktig och ärlig och talar väl om andra blir vän med kungen.</v>
<v n="12">Herren ser till att sanningen segrar för han avslöjar det lögnarna säger.</v>
<v n="13">Den late har alltid ursäkter till hands. "Jag kan inte gå och arbeta!" säger han. "Om jag går ut på gatan så kanske jag möter ett lejon som dödar mig!"</v>
<v n="14">En prostituerads förföriska ord är en farlig fälla. Dem som Herren blir vred på fångas i den.</v>
<v n="15">Ett barns hjärta är fyllt av uppror, men bestraffningar driver ut upprorslusten.</v>
<v n="16">Den som tjänar på att förtrycka de fattiga eller att muta de rika, kommer själv att bli utfattig.</v>
<v n="17" t="19">Lyssna till dessa visa råd: Följ dessa råd noggrant, för det kommer att göra dig gott om du kan bevara dem och föra dem vidare till andra. Jag vill att du ska lita på Herren, och därför säger jag detta till dig.</v>
<v n="20" t="21">Har jag inte haft rätt förr? Tro då på vad jag säger till dig nu, och dela med dig av detta till andra.</v>
<v n="22" t="23">Stjäl inte från den sjuke och den fattige och undanhåll inte rättvisan för den hjälplöse! Herren försvarar ju dem. Om du skadar dem kommer han att straffa dig.</v>
<v n="24" t="25">Håll dig borta från ilskna, hetlevrade människor. Du kan annars lätt ta efter dem och det blir en fara för ditt liv.</v>
<v n="26" t="27">Lova inte att gå i borgen för någon med skulder. Varför ska du riskera allt du äger? Om du inte kan betala kommer man till och med att ta sängen ifrån dig.</v>
<v n="28">Flytta inte på gränsstenarna som dina förfäder rest.</v>
<v n="29">Känner du någon som arbetar målmedvetet? Han kommer att i så fall bli framgångsrik och få tjänstgöra hos kungar!</v>
</c>
<c n="23">
<v n="1" t="3">När du sitter till bords med en mäktig man, tänk då på vem du har bredvid dig! Ät dig inte proppmätt, även om det smakar gott. Han kanske försöker att lura dig, och hans inbjudan för då inget gott med sig!</v>
<v n="4" t="5">Försök inte att till varje pris bli rik. Varför ska man slösa bort sin tid på det sättet? Pengar kan ju försvinna som om de hade vingar!</v>
<v n="6" t="8">Ät inte tillsammans med ogudaktiga människor. Längta inte efter läckerheterna de serverar. Deras vänlighet är bara ett knep och de vill bara utnyttja dig. När du märker det kommer du att spy upp allt vad du ätit och blir tvungen att ta tillbaka dina uppskattande ord om deras "vänlighet".</v>
<v n="9">Slösa inte dina ord på en dåre. Han föraktar till och med de visaste råd.</v>
<v n="10" t="11">Ta inte marken från de fattiga och föräldralösa genom att flytta de gamla gränsmärkena. Han som beskyddar dem är stark, och han kommer själv att ta sig an deras sak.</v>
<v n="12">Vägra inte att ta emot kritik, utan ta i stället emot alla kloka råd du kan få.</v>
<v n="13" t="14">Tveka inte att tillrättavisa dina barn. Lite disciplin skadar inte! De dör inte om du ger dem stryk! Bestraffningen kommer tvärtom att rädda dem från döden.</v>
<v n="15" t="16">Min son, vad jag kommer att bli glad om du blir vis och får ett gott omdöme. Ja, mitt hjärta kommer verkligen att glädjas över dina genomtänkta, visa ord.</v>
<v n="17" t="18">Var inte avundsjuk på de ogudaktiga, utan fortsätt att hela tiden frukta Herren. Då väntar verkligen en underbar framtid på dig. Då finns det hopp för dig.</v>
<v n="19" t="21">Min son, var vis och håll dig på Guds väg. Håll dig borta från dem som super och frossar i mat, för de kommer snart att vara utfattiga. Kom också ihåg att alltför mycket sömn gör att du får gå klädd i trasor.</v>
<v n="22">Lyssna till din fars råd, för utan honom skulle du inte finnas till, och förakta inte din mor när hon blir gammal.</v>
<v n="23">Ta reda på sanningen, vad det än kostar, och ge allt för att få vishet, kunskap och insikt.</v>
<v n="24" t="25">Den gudfruktiges far har orsak att vara glad. Vilket nöje det är för honom att ha en vis son! Unna därför dina föräldrar denna glädje!</v>
<v n="26" t="28">Min son, lita på mitt råd och ta mig som förebild. Håll dig borta från de prostituerade. Gatflickan är lika farlig som en djup och trång brunn och i den har många redan störtat ner. Precis som en rånare väntar hon på sina offer, och männen som är otrogna blir bara fler och fler.</v>
<v n="29" t="30">Vems inre är fyllt av bedrövelse och sorg? Vem grälar alltid och slåss? Vem är det som har blodsprängda ögon och många sår? Det är den som i timtal sitter på krogarna och tar sig den ena drinken efter den andra.</v>
<v n="31">Låt inte starkvinets smak och njutning bedra dig.</v>
<v n="32">Till slut biter det som en giftorm, ja, det hugger som en huggorm.</v>
<v n="33">Du kommer att få hallucinationer, och du kommer att säga löjliga, dumma saker som skulle göra dig fruktansvärt generad om du var nykter.</v>
<v n="34">Du raglar som en sjöman mitt i stormen, och som klamrar sig fast vid den svajande masten.</v>
<v n="35">Efteråt kommer du att säga: "Jag visste inte ens att man gett mig stryk. När ska jag vakna upp ur mitt rus, så att jag kan ta mig en sup till?"</v>
</c>
<c n="24">
<v n="1">Var inte avundsjuk på onda människor och försök inte att bli vän med dem.</v>
<v n="2">De använder all sin tid till att planera våldsdåd och så fort de öppnar munnen sårar de någon.</v>
<v n="3" t="4">För att bygga ett hus behöver man ha vishet och gott omdöme. När det också finns kunskap blir rummen möblerade med värdefulla och vackra saker.</v>
<v n="5">Den vise är mäktigare än den starke och kunskapen är förmer än styrkan.</v>
<v n="6">Dra inte ut i krig utan att vara förberedd. Ju fler rådgivare man har, ju närmare är segern.</v>
<v n="7">Visheten är ouppnåelig för dåren. När något viktigt diskuteras vågar han inte öppna munnen.</v>
<v n="8">Den som planerar något ont gör sig känd som upprorsmakare.</v>
<v n="9">Allt han planlägger är synd, och den som hånar allt och alla kommer att bli hatad av omgivningen.</v>
<v n="10">Om du saknar styrka och är modlös när det går dig väl, hur hjälplös kommer du då inte att vara när olyckan kommer!</v>
<v n="11" t="12">Rädda dem som orättvist döms till döden. Stå inte bara och se på när det händer! Försök inte smita ifrån ansvaret genom att säga att du inte kände till det. Gud, som känner alla hjärtan, känner också ditt, och han vet att du visste det! Han kommer också att belöna var och en efter vad han gjort.</v>
<v n="13" t="14">Min son, ät honung, för honung ger mersmak och det gör också visheten! När du strävar efter att bli vis finns det hopp för dig! Då väntar dig en lysande framtid!</v>
<v n="15" t="16">Du ogudaktige, lämna den rättfärdige i fred och försök inte med list och våld att få honom på fall! Vet du inte att han kommer att resa sig igen, även om du sätter krokben för honom sju gånger? Men för dig behövs bara en enda olycka för att du ska störta till marken.</v>
<v n="17">Bli inte glad när din fiende råkar illa ut. Känn dig inte uppmuntrad när han faller</v>
<v n="18">för Herren ser allt och han avskyr skadeglädje. Tänk om Herren i stället slutar med att straffa din ovän!</v>
<v n="19" t="20">Var inte avundsjuk på de ogudaktiga. Längta inte efter deras rikedomar, för den ogudaktige har ingen framtid. Hans liv är som ett ljus som kommer att blåsas ut.</v>
<v n="21" t="22">Min son, visa vördnad för Herren, och ära kungen. Ha ingenting att göra med folk som gör uppror mot dem. Då kan olyckan plötsligt drabba dig, och vem vet hur allt kommer att sluta?</v>
<v n="23">Här följer ytterligare några ordspråk:En domare måste alltid vara opartisk.</v>
<v n="24">Den som säger till den skyldige: "Du är oskyldig", kommer att bli hatad och föraktad av alla.</v>
<v n="25">Däremot kommer den som står upp och hävdar det rätta att få anseende och gott rykte.</v>
<v n="26">Ett uppriktigt svar är ett tecken på äkta vänskap.</v>
<v n="27">Se till att du har arbete och inkomster innan du bygger dig ett hus och skaffar familj.</v>
<v n="28" t="29">Vittna inte falskt mot en oskyldig medmänniska. Varför skulle du ljuga om honom? Säg inte: "Nu kan jag ge igen för allt han gjort mot mig!"</v>
<v n="30" t="31">Jag gick förbi en lat mans åker och såg att den var övervuxen med törnen och full av ogräs. Dessutom var stenmuren nedriven.</v>
<v n="32" t="33">När jag såg allt detta lärde jag mig en läxa: "Lite extra sömn, att slumra lite längre, att lägga armarna i kors för att vila"</v>
<v n="34">betyder att fattigdomen bryter sig in lika plötsligt som en tjuv.</v>
</c>
<c n="25">
<v n="1">Dessa Salomos ordspråk upptäcktes och nedtecknades av kung Hiskias rådgivare i Juda.</v>
<v n="2" t="3">Det är Guds privilegium att dölja vissa saker och kungens privilegium att upptäcka dem. Man kan varken fatta himlens höjd, jordens storlek eller det som rör sig i kungens tankar!</v>
<v n="4" t="5">När man tar bort slagget från silvret, får silversmeden ren metall att göra ett dyrbart smycke av. När man rensar ut de korrumperade männen från kungens hov, kommer hans regering att bli stark.</v>
<v n="6" t="7">När kungen tar emot dig i audiens så försök inte att göra intryck på honom och framstå som en betydelsefull person. Det är bättre att bli erbjuden en högre ställning än att behöva lämna sin plats till någon mer ansedd person.</v>
<v n="8" t="10">Var inte för kvick och rusa till domstol när du sett något misstänkt. Om ett annat vittne visar att du har fel, vad ska du då göra? Om du ligger i strid med din granne så gör upp inbördes, men säg inte till någon annan vad han sagt till dig i förtroende. Du kan då bli anklagad för skvaller och avskydd av alla.</v>
<v n="11">Goda råd i rätt tid är lika vackra som guldäpplen på ett silverfat.</v>
<v n="12">Positiv kritik, som framförs av en person med erfarenhet, är lika värdefull som ett smycke av finaste guld.</v>
<v n="13">En pålitlig budbärare är lika välkommen som ett svalkande regn under den heta sommaren.</v>
<v n="14">Den som inte ger den gåva han lovat är som ett moln som driver över öknen utan att avge en droppe regn.</v>
<v n="15">Ha tålamod, så vinner du till slut. Stillsam övertalning kan bryta ner det starkaste motstånd.</v>
<v n="16">Tycker du om honung? Ät inte för mycket, för då kommer du att må illa!</v>
<v n="17">Besök inte din granne för ofta, för då sliter du ut tröskeln till hans hem och är till slut inte välkommen!</v>
<v n="18">Att ljuga om någon är lika skadligt som att slå honom med en yxa, såra honom med ett svärd eller skjuta honom med en vass pil.</v>
<v n="19">Att lita på en opålitlig person i en krissituation är som att tugga med trasiga tänder eller försöka springa med en bruten fot.</v>
<v n="20">Att försöka sjunga sånger för en person vars inre är tyngt av sorg är lika fruktansvärt som att stjäla hans rock i kylan eller gnida in salt i hans sår.</v>
<v n="21" t="22">Om din fiende är hungrig, ska du ge honom mat! Om han är törstig, ska du ge honom något att dricka! Detta kommer att få honom att skämmas, och Herren ska belöna dig.</v>
<v n="23">Lika säkert som vinden från norr för med sig kyla, lika säkert orsakar skvaller ilska!</v>
<v n="24">Det är bättre att bo i ett litet rum på vinden än att dela en hel våning med en envis och tjatig kvinna.</v>
<v n="25">Goda nyheter långt bortifrån är som kallt vatten för den törstige.</v>
<v n="26">Om en god människa kommer under en ogudaktigs inflytande är han lika obrukbar som vattnet från en förgiftad brunn eller ett förorenat vattendrag.</v>
<v n="27">Det är lika skadligt för människor att tänka på all uppskattning de är förtjänta av som att äta för mycket honung!</v>
<v n="28">Den som inte kan behärska sig är lika försvarslös som en stad med nedrivna murar.</v>
</c>
<c n="26">
<v n="1">Heder passar ihop med dårar lika lite som snö passar ihop med sommaren och regn med skördetiden!</v>
<v n="2">En förbannelse, som är obefogad, har ingen effekt. Den är som fåglarna som flyger bort och inte kommer tillbaka.</v>
<v n="3">Styr hästen med piskan, åsnan med betslet och den som saknar förnuft med käppen!</v>
<v n="4" t="5">När du diskuterar med en dåre ska du inte svara på hans dumma frågor, för då gör du dig själv lika dum! Ge honom i stället ett dumt svar, så förstår han att han inte är så klok som han tror.</v>
<v n="6">Den som sänder bud med en dåre kan lika gärna hugga av sig fötterna. Det för bara olycka med sig.</v>
<v n="7">I dårens mun blir ordspråket lika oanvändbart som benen hos en förlamad.</v>
<v n="8">Att hedra en dåre är lika farligt som att binda fast en sten i slangbågen.</v>
<v n="9">En berusad man kan inte förklara hur han fått en törntagg i sin hand. Lika oförklarligt är ett ordspråk i munnen på en dåre.</v>
<v n="10">En arbetsledare kan få arbetet bättre utfört av en outbildad praktikant än av en förbipasserande dåre</v>
<v n="11">Precis som en hund återvänder till sina spyor fortsätter dåren med sina dumheter.</v>
<v n="12">Det finns något som är värre än dåren - en man som tror att han vet allt.</v>
<v n="13">Den late vill inte gå till sitt arbete. "Det kan finnas ett lejon utanför!" säger han.</v>
<v n="14">Han vänder sig i sängen, som en dörr på sina gångjärn!</v>
<v n="15">Han är till och med för lat för att ens kunna äta själv!</v>
<v n="16">Enligt sin egen åsikt är han trots allt visare än sju visa män som vet vad de vill.</v>
<v n="17">Att ge sig in i en diskussion, som man inte har något med att göra, är lika dumt som att gripa tag i öronen på en hund som springer förbi.</v>
<v n="18" t="19">Den som avslöjas som lögnare inför sin medmänniska och då säger: "Jag skämtade bara!" är som en galning som leker med dödliga vapen.</v>
<v n="20">Elden slocknar när bränslet tar slut, och grälet tar slut när den som skvallrar går sin väg.</v>
<v n="21">Den grälsjuke kan få bråk att flamma upp lika snabbt som eld antänder trä.</v>
<v n="22">Skvaller är läckerbitar som äts med stor njutning.</v>
<v n="23">Vackra ord kan dölja vad någon egentligen tänker, precis som vacker glasyr täcker en billig lerkruka.</v>
<v n="24" t="26">En man som är hatisk till sinnes kan låta trevlig, men tro honom inte, för innerst inne förbannar han dig. Fastän han verkar vara så vänlig blir slutligen hans hat uppenbart för alla.</v>
<v n="27">Den som gräver en grop för andra ramlar själv i den. Den som sätter ett stenblock i rullning får det själv över sig.</v>
<v n="28">Smicker är en form av lögn som kan såra på det grymmaste sätt.</v>
</c>
<c n="27">
<v n="1">Skryt inte över dina planer för morgondagen, utan vänta och se vad som kommer att hända.</v>
<v n="2">Beröm inte dig själv, utan låt i stället andra göra det!</v>
<v n="3">Dårens förargelse är tyngre än både sand och sten.</v>
<v n="4">Avundsjukan är både farligare och grymmare än ilskan.</v>
<v n="5">Det är bättre med kärlek som tillrättavisar någon öppet, än med kärlek som döljer något på grund av rädsla.</v>
<v n="6">Det är bättre att bli slagen av en vän än kysst av en fiende!</v>
<v n="7">Till och med honungen är smaklös för den som är mätt, men den som är hungrig kan äta vad som helst!</v>
<v n="8">Den som måste fly från sitt hem är som en fågel som flytt från sitt bo.</v>
<v n="9">En väns goda råd är dyrbarare än väldoftande parfym.</v>
<v n="10">Överge aldrig en vän, vare sig det är din egen eller din fars. Då behöver du aldrig söka upp en avlägsen släkting när du själv behöver hjälp. Din granne kan ge dig den hjälp du behöver.</v>
<v n="11">Min son, vad glad jag kommer att bli om du blir förståndig! Då blir jag hedrad inför alla.</v>
<v n="12">Den förståndige förutser att olyckan ska komma och sätter sig i säkerhet. Den tanklöse rusar bara rakt fram, och får sedan ångra det.</v>
<v n="13">Den som gått med på att gå i borgen för en främlings skulder får vara beredd på att man kan ta hans kläder i pant!</v>
<v n="14">Om du med hög röst hälsar din vän alltför tidigt på morgonen, kommer han att ta det som en förbannelse.</v>
<v n="15">En kvinna som ständigt tjatar är lika olidlig som takdropp en regnig dag.</v>
<v n="16">Det går inte att få henne tyst, lika lite som man kan stoppa vinden eller hålla fast olja med händerna.</v>
<v n="17">Järn kan slipas mot järn och på samma sätt slipas den ena människans karaktär mot den andres.</v>
<v n="18">Den som vårdar sitt fruktträd kommer att få äta dess frukt, och den som vakar över någon annans intressen blir belönad.</v>
<v n="19">I en spegel ser man sitt ansikte, och genom sina tankar och känslor känner man igen sitt rätta jag.</v>
<v n="20">De mänskliga begären och döden är lika i ett avseende: ingen av dem får någonsin nog.</v>
<v n="21">Silver och guld kan prövas i en smältugn, men en människa prövas genom sitt rykte.</v>
<v n="22">Även om du misshandlar en dåre nästan till döds så får du aldrig ur honom hans dumheter.</v>
<v n="23" t="24">Rikedomar kan snabbt försvinna. Kungariken består inte heller för evigt, så vaka därför noga över dina intressen. Håll ett öga på fåren och hjorden.</v>
<v n="25" t="27">Då kommer det att finnas tillräckligt med ull och getmjölk till hela familjen när höet är färdigt och skörden bärgad.</v>
</c>
<c n="28">
<v n="1">De ogudaktiga flyr fastän ingen förföljer dem! De gudfruktiga är däremot modiga som lejon!</v>
<v n="2">När ett folk sjunker allt djupare i synd blir det uppror i landet, och härskarna avlöser varandra. Men med kloka och förnuftiga ledare råder lag och ordning.</v>
<v n="3">En fattig man som förtrycker dem som är ändå fattigare är som ett plötsligt slagregn som ger översvämning och förstör skörden.</v>
<v n="4">Att inte rätta sig efter lagen är detsamma som att uppmuntra ondskan. Att lyda lagen däremot innebär att man bekämpar det onda.</v>
<v n="5">De ogudaktiga förstår inte vad som är rätt och riktigt, men de som följer Herren vet det.</v>
<v n="6">Det är bättre att vara fattig och ärlig än rik och ohederlig.</v>
<v n="7">Unga män som är förståndiga lyder lagen. En son som slösar bort sin tid genom att vara med i gatugäng skämmer ut sin far.</v>
<v n="8">Den som förökar sin rikedom genom utpressning och ockerräntor, måste förr eller senare överlämna den till dem som tar sig an de fattiga.</v>
<v n="9">Om någon inte lyder lagen, lyssnar inte heller Gud till hans böner.</v>
<v n="10">En förbannelse vilar över dem som leder de gudfruktiga till att göra det som är ont, men de rättfärdiga ska belönas rikligt.</v>
<v n="11">Rika män håller sig själva för kloka, men en fattig man med förstånd genomskådar dem.</v>
<v n="12">När de gudfruktiga kommer till makten blir det fantastiska tider, men när de gudlösa regerar gömmer sig folket.</v>
<v n="13">Den som döljer sin synd blir aldrig lycklig, men den som bekänner den och vänder sig bort ifrån den får en ny chans.</v>
<v n="14">Lycklig är den som alltid lever för Gud, men den som struntar i honom är på väg utför.</v>
<v n="15">En härskare som inte bryr sig om Gud är lika farlig som ett lejon eller en björn som går till anfall. Folket är maktlöst.</v>
<v n="16">Bara en makthavare utan förstånd förtrycker sitt folk. Den som däremot avskyr oärlighet och mutor, kommer att regera länge.</v>
<v n="17">En mördare är ända till sin död på flykt, och ingen kommer att stoppa honom!</v>
<v n="18">Den som är ärlig får alltid hjälp, men den som är en bedragare kommer plötsligt att falla.</v>
<v n="19">Genom hårt arbete får en lantbrukare tillräckligt att äta, men den som inte är målmedveten blir snart utfattig.</v>
<v n="20">Den som vill göra det rätta lever ett rikt liv, men den som till varje pris försöker att bli rik kommer att få sitt straff.</v>
<v n="21">Det är inte rätt att vara partisk, men ändå säljer fler än en sin själ för en bit bröd.</v>
<v n="22">Den som försöker göra snabba pengar handlar fel och förstår inte att han snart är utfattig.</v>
<v n="23">När allt kommer omkring uppskattar människor en tillrättavisning mer än smicker.</v>
<v n="24">Den som stjäl från sina föräldrar och säger: "Vad är det för fel med det?" är inte bättre än en förbrytare.</v>
<v n="25">Själviskhet skapar problem, men för den som litar på Herren kommer inget att fattas.</v>
<v n="26">Den som litar på sig själv är ett dumhuvud! De som däremot tar emot Guds vishet kan vara trygga.</v>
<v n="27">Om du ger åt de fattiga ska du få allt du själv behöver, men man kommer att förbanna dig om du blundar för fattigdomen.</v>
<v n="28">När de ogudaktiga kommer till makten gömmer sig folket, men när de försvinner lever de rättfärdiga upp.</v>
</c>
<c n="29">
<v n="1">Det tar en ände med förskräckelse för den som ofta blir tillrättavisad men vägrar att acceptera kritiken. Allt hopp om att rädda honom är ute.</v>
<v n="2">Då goda människor har makten gläder sig folket, men när de gudlösa regerar suckar man.</v>
<v n="3">En vis son gör sina föräldrar glada, men att slösa bort sina pengar på prostituerade är dåraktigt.</v>
<v n="4">En kung som respekterar lag och rätt ger landet stabilitet, men den som ständigt inför nya skatter förstör det i grunden.</v>
<v n="5" t="6">Smicker är en fälla, också för dig själv. De ogudaktiga fångas i den, och sjunker allt djupare i sin synd, men de gudfruktiga håller sig därifrån och sjunger av glädje.</v>
<v n="7">Den som älskar Gud känner till de fattigas rättigheter, men de gudlösa känner inget som helst medlidande med dem.</v>
<v n="8">Dårar, som sätter igång med stridigheter, kan få en hel stad i uppror, men de kloka försöker skapa fred.</v>
<v n="9">Det är ingen idé att diskutera med en dåre. Han bara skrattar, eller också blir han ilsken och oförskämd.</v>
<v n="10">Blodtörstiga människor hatar de oskyldiga, men de rättfärdiga gör allt för att rädda deras liv.</v>
<v n="11">Bara en dåre ger fritt utlopp för sin ilska, medan den förståndige däremot håller inne med sitt dåliga humör och lugnar ner sig.</v>
<v n="12">Om en regent lyssnar på lögner och förtal, vet man att han har dåliga rådgivare.</v>
<v n="13">Både de fattiga och deras förtryckare är lika i ett avseende: de är beroende av Herren för att få ljus och kunna se.</v>
<v n="14">Om en kung försvarar de fattigas rättigheter kommer han att regera länge.</v>
<v n="15">En sträng uppfostran hjälper ett barn att förstå, men ett barn som går sin egen väg skämmer ut sina föräldrar.</v>
<v n="16">När ogudaktiga människor kommer till makten ökar brottsligheten, men alla som litar på Gud ska få leva tillräckligt länge för att se deras fall.</v>
<v n="17">Uppfostra din son väl, så kommer han att ge dig lycka och mycket glädje.</v>
<v n="18">Utan gudsuppenbarelse blir folket förvildat, men vad underbart det är för ett land som känner och lyder Guds lagar!</v>
<v n="19">För en tjänare räcker det ibland inte med bara ord. Det behövs också disciplin för att orden ska åtlydas.</v>
<v n="20">Det finns större hopp för dåren än för den som inte kan tygla sin tunga.</v>
<v n="21">Om man är släpphänt med en tjänare redan från början, kommer han snart att resa alltför stora krav.</v>
<v n="22">Den som lätt tappar humöret vållar strid, och den som är hetlevrad kan lätt göra det som är ont.</v>
<v n="23">Högfärd får en människa att falla, medan ödmjukhet ger ära och respekt.</v>
<v n="24">Den som delar bytet med en tjuv måste verkligen känna avsmak för sig själv! Erkänner han inför domarna fälls han. Gör han det inte, kommer Gud att straffa honom.</v>
<v n="25">Den som är orolig för vad andra tycker blir beroende av dem och förlorar sin frihet. Den som däremot litar på Gud kan känna sig lugn och säker.</v>
<v n="26">Vill du ha rättvisa? Försök då inte ställa dig in hos styrande, utan be i stället Herren om en rätt behandling.</v>
<v n="27">De rättfärdiga avskyr dem som gör det som är ont, och de ogudaktiga hatar dem som lever i uppriktighet.</v>
</c>
<c n="30">
<v n="1">Här följer Agurs, Jakes sons, budskap till Itiel och Ukal:</v>
<v n="2">Jag är trött, Gud, och färdig att dö. Jag är till och med för dum för att kunna kallas människa, och jag saknar förstånd!</v>
<v n="3">Jag har inte fått lära mig vishet, och jag vet knappast något om Gud.</v>
<v n="4">Säg mig: "Vem mer än Gud kan vara både i himlen och på jorden? Vem mer håller vinden i sina händer och tämjer vattenmassorna i haven? Vem mer har fastställt jordens gränser? Om det finns någon annan, vad heter han då? Eller vad heter hans son, vet du det?"</v>
<v n="5">Varje Guds ord visar sig vara sant, och han beskyddar alla som flyr till honom.</v>
<v n="6">Lägg ingenting till hans ord, för då måste han tillrättavisa dig för att du är en lögnare.</v>
<v n="7">Gud, jag ber om två saker från dig innan jag dör:</v>
<v n="8">Hjälp mig för det första att aldrig ljuga. Ge mig för det andra varken fattigdom eller rikedom! Ge mig bara vad jag behöver!</v>
<v n="9">Om jag blir rik kan jag ju tro att jag klarar mig utan Herren. Och om jag är alltför fattig kanske jag börjar stjäla och på så sätt vanärar Guds heliga namn.</v>
<v n="10">Förtala aldrig en person inför hans arbetsgivare, för då vilar en förbannelse över dig.</v>
<v n="11" t="12">Det finns sådana som förbannar sina föräldrar och som tycker att de själva är felfria, trots sina många synder.</v>
<v n="13" t="14">Det finns sådana som är stolta och högmodiga utan like. De gnager på de fattiga med tänder lika skarpa som knivar!</v>
<v n="15" t="16">Det finns två ting som aldrig får nog, likt en blodigel som alltid vill ha mer, nej, tre ting! Nej, fyra: Dödsriket.En barnlös hustru, som längtar efter barn.Den torra marken som törstar efter regn.Elden som kommit lös.</v>
<v n="17">Den som hånar sin far och föraktar sin mor ska få ögonen uthackade av korpar och sin kropp uppäten av gamarna.</v>
<v n="18" t="19">Det finns tre saker som är för underbara för att jag ska förstå dem, nej, fyra!Hur en örn kan glida fram genom luften.Hur en orm kan ringla sig fram på klipphällen.Hur ett fartyg hittar vägen över de gungande haven.Den växande kärleken mellan en man och en kvinna.</v>
<v n="20">Så här beter sig en otrogen hustru: Hon ligger med en annan man och stiger sedan upp och säger: "Vad är det för fel med det?"</v>
<v n="21" t="23">Det finns tre saker som skakar ett land, nej, det finns fyra saker som det inte kan stå ut med:En slav som blir kung.En dåre som blir rik.En föraktad kvinna som så småningom blir gift.En tjänsteflicka som tar fruns plats.</v>
<v n="24" t="28">Det finns fyra djur som är små, men ovanligt kloka:Myrorna - de är inte starka, men de samlar mat för vintern.Klippgrävlingarna - de är bräckliga, små djur som lever bland klipporna.Gräshopporna - fastän de inte har någon ledare, håller de ihop i svärmar.Ödlorna - de är lätta att fånga, men ändå hittar man dem i de kungliga palatsen!</v>
<v n="29" t="31">Det finns tre på jorden som gör intryck när de skrider fram, nej, fyra:Lejonet, djurens kung. Det går inte åt sidan för någon.En kringspatserande tupp.En getabock.En kung som leder sin armé.</v>
<v n="32">Om du burit dig dumt åt genom att planera något ont eller varit stolt, så skryt inte om det. Håll i stället handen för munnen och skäms.</v>
<v n="33">På samma sätt som man kärnar smör av grädde och ett slag på näsan orsakar näsblod, så orsakar vrede gräl.</v>
</c>
<c n="31">
<v n="1">Detta är kung Lemuels ordspråk, som hans mor lärde honom:</v>
<v n="2">Hon sa: "Lyssna, min son! Jag har bett Gud om en son, och han har svarat mig. Vilka råd ska jag ge dig? Jo!</v>
<v n="3">Tillbringa inte din tid med kvinnor, för det har redan fått många på fall.</v>
<v n="4">Lyssna! Det passar inte heller för kungar att dricka vin och sprit.</v>
<v n="5">Blir de berusade så kanske de glömmer sina plikter och försummar att hjälpa de förtryckta.</v>
<v n="6" t="7">Starka drycker är bättre att ge till sjuka män som är nära döden och vin till dem som är djupt deprimerade. Låt dem dricka för att glömma sin fattigdom och olycka.</v>
<v n="8">Du ska stå upp och försvara dem som inte kan göra det själva.</v>
<v n="9">Ja, stå på de fattigas och behövandes sida, och se till att de får rätt!"</v>
<v n="10">Om du kan finna en verkligt god hustru är hon mera värd än dyrbara ädelstenar!</v>
<v n="11">Du kan lita på henne, och hon kommer att ge dig allt du behöver.</v>
<v n="12">Hon kommer inte att göra dig något ont utan kommer hela sitt liv att hjälpa dig.</v>
<v n="13">Hon skaffar ull och lin och bearbetar det med sina skickliga händer.</v>
<v n="14">Likt handelsfartygen för hon hem mat från avlägsna länder.</v>
<v n="15">Hon är uppe före solen för att laga frukost, och för att sätta tjänstefolket i arbete.</v>
<v n="16">Hon går ut för att inspektera en åker och köper den sedan. Med pengar som hon själv förtjänat köper hon sedan en vingård.</v>
<v n="17">Hon är energisk, arbetar intensivt</v>
<v n="18">och sköter sitt hushåll väl. Hon arbetar till långt in på natten!</v>
<v n="19" t="20">Hon spinner och väver sitt tyg själv. Hon tar sig an de fattiga och ger dem vad de behöver.</v>
<v n="21">Hon är inte orolig för sina närmaste när vintern kommer, för hon har sytt varma kläder åt dem allesammans.</v>
<v n="22">Hon syr sköna täcken och hon har klänningar av fint purpurfärgat linne.</v>
<v n="23">Hennes man är välkänd, för han hör till de styrande i staden.</v>
<v n="24">Hon syr fina linnekläder med skärp, som hon sedan säljer till affärsmännen.</v>
<v n="25">Hon är en kvinna med anseende och heder, och hon är inte rädd för ålderdomen.</v>
<v n="26">Hon säger inget, utan att först ha tänkt igenom det, och hon är kärleksfull och vänlig.</v>
<v n="27">Hon vakar noga över allt som försiggår i huset och vet allt - men lathet vet hon inte av.</v>
<v n="28">Hennes barn ger henne sin uppskattning, och det gör också hennes man. Han säger stolt:</v>
<v n="29">"Det finns många fantastiska kvinnor i världen, men du överträffar dem alla!"</v>
<v n="30">Charm kan bedra och skönhet brukar inte bestå, men en kvinna som fruktar och bekänner Herren blir verkligen prisad.</v>
<v n="31">Beröm henne för allt det goda hon gör. Ja, hennes goda gärningar kommer att ge henne ära och överallt i staden ska man tala om henne.</v>
</c>
</b>
<b n="Predikaren">
<c n="1">
<v n="1">Författare: Salomo, kungen i Jerusalem, Davids son, "Predikaren".</v>
<v n="2">Allt är meningslöst, det finns ingenting som är värt något.</v>
<v n="3" t="7">Vad får egentligen en människa ut av allt sitt arbete?Generationer kommer och går, men det gör varken till eller från. Solen går upp och ner och skyndar sig runt för att gå upp igen. Vinden blåser åt söder och åt norr, fram och tillbaka utan att komma någonstans. Floderna rinner ut i havet, men havet blir aldrig fullt, och vattnet återvänder till floderna och flyter sedan än en gång ut i havet.</v>
<v n="8" t="11">Allt detta är oerhört tröttsamt. Det spelar ingen roll hur mycket vi får se, för vi blir ändå aldrig nöjda. Och hur mycket vi än får höra får vi inte nog.Historien upprepar sig. Ingenting är nytt under solen. Allt har gjorts eller sagts tidigare. Kan man peka på något som verkligen är nytt? Hur kan man veta att det inte redan fanns för längesedan? Vi vet inte vad som har hänt i det förflutna, och i framtiden kommer inte heller någon att veta vad vi haft för oss.</v>
<v n="12" t="15">Jag, Predikaren, var kung i Israel och bodde i Jerusalem. Jag bestämde mig för att utforska hela universum. Då upptäckte jag att det inte var någon lycklig lott Gud hade tilldelat människan. Allt hon gör är meningslöst, det är som att jaga efter vinden. Det som är fel kan inte rättas till, och det är ingen mening med att tänka på det som har varit.</v>
<v n="16" t="18">Jag sa för mig själv: "Jag har skaffat mig mer kunskap än någon annan tidigare kung i Jerusalem. Jag har mer förstånd och vet mer."Jag ansträngde mig verkligen för att bli vis, men nu inser jag att det också var som att jaga efter vinden, för ju mer visdom jag skaffade mig, desto mer bekymmer fick jag. Att få mera kunskap gör bara ont.</v>
</c>
<c n="2">
<v n="1" t="2">Jag sa för mig själv: "Nu ska du vara glad! Njut av allt och gör dig glada dagar!" Men jag upptäckte att det också var meningslöst.Det är dumt att alltid skratta och meningslöst att jämt försöka vara glad!</v>
<v n="3">Men mitt i mitt sökande efter att bli vis kom jag på idén att pigga upp mig med vin.Men det var dåraktigt och jag insåg vad som var rätt för människan att göra under sin levnad.</v>
<v n="4" t="6">Sedan trodde jag att jag skulle bli nöjd genom att sätta igång stora byggnadsprojekt. Jag byggde hus och anlade vingårdar, trädgårdar, parker, fruktodlingar, och slutligen byggde jag stora dammar som skulle användas för bevattning av alla planteringar.</v>
<v n="7" t="8">Därefter köpte jag slavar, både män och kvinnor, och andra föddes i mitt hem. Jag skaffade mig också väldiga fårhjordar och annan boskap, mycket större än någon av de andra kungarna före mig hade haft. Och från de provinser som jag regerade över samlade jag in mängder av silver och guld.För att få underhållning skaffade jag mig en sångkör som bestod av både män och kvinnor. Dessutom var jag omgiven av vackra kvinnor.</v>
<v n="9">Jag blev alltså större och mäktigare än någon av de tidigare kungarna i Jerusalem, och jag litade till min vishet och min klarsyn för att kunna bedöma allt.</v>
<v n="10">Jag skaffade mig allt jag ville ha och behövde inte avstå från något som kunde göra mig glad. Jag tyckte om att arbeta hårt, och den glädjen var egentligen den enda lön jag fick för allt slit.</v>
<v n="11">Men när jag såg på allt det som jag hade prövat, tyckte jag alltsammans var meningslöst, precis som om jag jagat efter vinden, och ingenstans fann jag något som hade verkligt värde.</v>
<v n="12">Då började jag att jämföra vishet med dårskap, och vem som helst borde komma till samma slutsats som jag gjorde:</v>
<v n="13" t="14">Vishet är förmer än dårskap, precis som ljuset är bättre än mörkret, och att den vise har förmåga att se, medan dåren är blind. Men ändå upptäckte jag något som var gemensamt för både visa och dårar, nämligen att</v>
<v n="15">alla kommer att dö. Jag kommer att dö precis som dåren. Och vad har då all min vishet för värde? När jag insåg detta fann jag också att visheten var meningslös,</v>
<v n="16">för den vise och dåren ska ju båda dö, och snart är de glömda.</v>
<v n="17">Därför hatar jag livet, eftersom alltsammans är så meningslöst. Ja, allt, allt är tomhet och som att jaga efter vinden.</v>
<v n="18">Det retar mig att jag måste lämna frukten av allt mitt arbete åt andra.</v>
<v n="19">Och vem vet om min son kommer att bli vis eller dåraktig? Ändå kommer allt jag har att överlämnas åt honom. Det bekymrar mig verkligen!</v>
<v n="20" t="23">I min förtvivlan slutade jag därför upp med att söka tillfredsställelse genom hårt arbete. Jag förstod att även om jag använde hela mitt liv till att söka efter vishet och kunskap så måste jag en dag lämna alltsammans till någon som inte lagt två strån i kors för att få det. Utan att behöva prestera något får han allt. Och det är inte bara dåraktigt, utan även orättvist. Vad får alltså en människa för allt sitt hårda arbete? Jo, dagar fyllda av sorg och bekymmer och bittra, sömnlösa nätter. Allt detta är ju i högsta grad löjligt.</v>
<v n="24" t="26">Jag kom alltså fram till att det inte fanns något bättre för en människa än att glädja sig åt mat och dryck och arbete, men till slut insåg jag att också den glädjen kommer från Gud. För vem kan äta eller vara glad om han är skild från honom? Gud ger visdom, kunskap och glädje åt dem som gör hans vilja. Men om syndaren lyckas spara ihop något, så tar Gud ifrån honom det och ger det åt dem som lever för honom. Här ser vi alltså ännu ett exempel på hur dåraktigt det är att jaga efter vinden.</v>
</c>
<c n="3">
<v n="1">Allt har sin rätta tid:</v>
<v n="2">En tid att födas,En tid att döEn tid att planteraEn tid att skörda</v>
<v n="3">En tid att dödaEn tid att helaEn tid att förstöraEn tid att bygga upp</v>
<v n="4">En tid att gråtaEn tid att skrattaEn tid att sörjaEn tid att dansa</v>
<v n="5">En tid att röja bort stenarEn tid att samla stenarEn tid att kramasEn tid att låta bli att kramas</v>
<v n="6">En tid att hittaEn tid att tappa bortEn tid att behållaEn tid att kasta bort</v>
<v n="7">En tid att riva sönderEn tid att sy ihopEn tid att vara tystEn tid att tala</v>
<v n="8">En tid att älskaEn tid att hataEn tid för krigEn tid för fred.</v>
<v n="9">Vad får man då egentligen ut av sitt arbete?</v>
<v n="10">Jag har tänkt på det när jag ser allt det arbete som Gud har gett människan.</v>
<v n="11">Allt har sin rätta tid och plats. Men även om Gud har lagt evigheten i människornas hjärtan, kan hon ändå inte överblicka allt vad Gud gör.</v>
<v n="12">Därför drog jag den slutsatsen, att för det första finns det inget bättre för människan än att vara glad och njuta av livet så länge det varar.</v>
<v n="13">Och för det andra, att om hon kan äta och dricka och vara glad, trots att hon släpar och sliter, så är det också en gåva från Gud.</v>
<v n="14">Och en sak vet jag bestämt, och det är att vad Gud än gör så består det för evigt. Ingenting kan läggas till eller dras ifrån. Guds avsikt med detta är att människan ska visa honom respekt.</v>
<v n="15">Allt som finns, det fanns för längesedan, och allt som händer nu har hänt förut. Gud låter sådant som ligger långt tillbaka i tiden hända gång på gång.</v>
<v n="16">Dessutom har jag lagt märke till att brottsligheten breder ut sig och att orättfärdigheten överallt har trängt undan rättvisan. Till och med domstolarna är korrumperade.</v>
<v n="17">Jag sa för mig själv: "En gång kommer Gud att döma allt vad människan gör, både gott och ont."</v>
<v n="18">Då insåg jag att Gud låter världen fortsätta på sitt syndiga sätt, så att han ska kunna pröva människosläktet, och människorna ska inse att de inte är bättre än djuren.</v>
<v n="19">Både människor och djur andas ju samma luft, och alla dör de. Människan har inget företräde framför djuren.</v>
<v n="20">Alla går mot samma mål - till den jord som de har kommit ifrån och måste vända tillbaka till.</v>
<v n="21">Vem kan bevisa att människans ande stiger uppåt och djurens ande far ner i jorden?</v>
<v n="22">Därför förstod jag att det inte kunde finnas något bättre för människorna än att de var lyckliga i sin uppgift, för vem kan se in i framtiden? Låt dem därför vara glada för stunden.</v>
</c>
<c n="4">
<v n="1">Därefter såg jag på nytt all den orättvisa och all den sorg som fanns på jorden. Jag såg de förtrycktas tårar och ingen tröstade dem.</v>
<v n="2">Jag insåg att de döda har det bättre än de som lever.</v>
<v n="3">Lyckligast av alla är de som aldrig blivit födda och därför sluppit se all ondska och alla orättvisor här i världen.</v>
<v n="4">Sedan lade jag märke till att avundsjukan är den kraft som driver människor till att sträva efter framgång. Men detta är också meningslöst och som att jaga efter vinden.</v>
<v n="5" t="6">Man säger att dåren inte vill arbeta, utan hellre svälter, och kanske är det så. Det är bättre att leva under små omständigheter och ha frid och ro i sinnet än att arbeta och slita, när det i alla fall i längden bara är som ett slag i luften.</v>
<v n="7">Jag upptäckte också någonting annat här på jorden som är meningslöst.</v>
<v n="8">Ta till exempel en man som är alldeles ensam. Han har ingen son och ingen bror, och ändå arbetar han intensivt för att skaffa sig större rikedomar. För vems skull arbetar han, och varför försakar han så mycket? Alltsammans är bedrövligt och fullständigt meningslöst.</v>
<v n="9">Två kan uträtta mer än dubbelt så mycket som en, och resultatet blir bättre.</v>
<v n="10">Om den ene faller, kan den andre hjälpa honom upp igen. Men om en man faller när han är ensam, kan han råka illa ut.</v>
<v n="11">Dessutom kan två värma varandra en kall natt om de ligger under samma filt, men hur ska den ensamme bli varm?</v>
<v n="12">Och om någon står ensam kan han bli överfallen och nerslagen, men två kan stå emot och klara sig. Ännu bättre är det givetvis med tre, för en tretvinnad tråd brister inte så lätt.</v>
<v n="13">Det är bättre att vara en fattig men vis ung man, än att vara en gammal och dåraktig kung som vägrar att lyssna till råd.</v>
<v n="14">En sådan ung man skulle nå framgång även om han kom direkt från fängelset, ja, han skulle till och med kunna bli kung, fastän han var född i fattigdom.</v>
<v n="15">Alla är ivriga att hjälpa en sådan ung man, till och med om det gäller att ta över tronen.</v>
<v n="16">Han skulle kunna bli ledare för miljoner och enormt populär, men sedan växer en yngre generation upp och störtar honom! Alltså märker vi gång på gång hur allt är meningslöst och som att jaga efter vinden.</v>
</c>
<c n="5">
<v n="1" t="2">Ha öronen öppna och försök lära dig något när du går till templet! Var inte som dåren, som inte inser att det är synd att ge Gud förhastade löften. Gud är i himlen, och du håller till på jorden. Säg därför inte mer än vad som är nödvändigt. För mycket bekymmer ger dig mardrömmar och dårskap gör dig till en pratmakare.</v>
<v n="3">När du har lovat Gud att du ska göra någonting, så dröj då inte med det, för Gud har inget till övers för dårar. Håll det du lovat!</v>
<v n="4">Det är mycket bättre att tiga med att du ska göra något, än att säga att du ska göra något som du sedan inte gör.</v>
<v n="5" t="6">I så fall får din mun dig att synda. Och försök inte försvara dig genom att säga till Guds sändebud att det var ett misstag att lova något. Gud kan då bli förargad på dig och han kan då förstöra allt vad du har. Det är dåraktigt att drömma i stället för att handla, och en mängd tomma ord kan förorsaka fördärv. Visa i stället respekt för Gud.</v>
<v n="7">Om du ser att en rik förtrycker en fattig, och att man överallt i landet vägrar att ge dem rätt, ska du inte bli överraskad! Varje tjänsteman tar ju order från dem som är högre, och varje högre tjänsteman i sin tur ser upp till sina överordnade.</v>
<v n="8">Men över dem alla finns kungen, och vilken tillgång är det inte med en kung som brukar sin makt på rätt sätt!</v>
<v n="9">Den som älskar pengar får aldrig nog, och det är vansinnigt att tro att pengar och rikedom ger lycka!</v>
<v n="10">Ju mer du tjänar, desto större utgifter får du. Vad är det då för glädje med rikedomen, förutom möjligen glädjen att se pengarna rinna mellan fingrarna?</v>
<v n="11">En arbetare sover gott, vare sig han har något att äta eller inte, men den som är rik oroar sig och drabbas av sömnlöshet.</v>
<v n="12" t="13">Det finns ett annat allvarligt problem som jag har sett överallt. Människor sparar sina pengar för att ha dem när de behöver dem bättre, men genom någon olycklig affär så förlorar de allt. Följden blir att deras barn inte ärver något.</v>
<v n="14">Vi kom till denna världen utan någonting, och vi lämnar den utan någonting.</v>
<v n="15">Det här är, som jag sa, ett mycket allvarligt problem. Allt arbete som en människa utfört har varit resultatlöst. Allt är som bortblåst.</v>
<v n="16">Resten av sitt liv måste hon leva i mörker och sorg - nedstämd, bitter och arg.</v>
<v n="17">Men jag har insett att det i varje fall finns en sak som är bra. Det är att äta och dricka och acceptera sin ställning i livet och glädja sig åt sitt arbete så länge Gud låter en leva, oavsett vilken uppgift man än har fått.</v>
<v n="18" t="19">Och naturligtvis är det bra om Gud ger en människa rikedom och hälsa, så hon kan njuta av det hon äger. Att vara glad över sitt arbete och acceptera sin lott här i livet, ja, det är verkligen en Guds gåva.</v>
<v n="20">Och den som gör det behöver aldrig sörja över sitt förflutna, för Gud fyller honom med glädje.</v>
</c>
<c n="6">
<v n="1">Det finns en stor orättvisa som jag har sett överallt i världen.</v>
<v n="2">Gud har gett en del människor stor rikedom och ära, så att de kan få allt de vill, men sedan har han inte gett dem möjlighet att njuta av det. Snart dör de, och andra får alltsammans! Det är både meningslöst och smärtsamt.</v>
<v n="3">Även om en man har hundra söner och lika många döttrar och får leva tills han blir riktigt gammal, men ändå inte fått ut något av livet och inte ens har pengar till en hederlig begravning, då hade det varit bättre att han aldrig blivit född.</v>
<v n="4">För ett dödfött barn som med detsamma överlämnas åt mörkret utan att ha fått något namn har det bättre än han.</v>
<v n="5">Fast det aldrig har sett solen, eller vetat om dess existens, så har det mer ro än en gammal olycklig man.</v>
<v n="6">Och även om en människa lever tusen år två gånger om, men inte finner någon glädje, vad är det då för nytta med det hela?</v>
<v n="7" t="8">Både visa och dårar lever och arbetar för att skaffa sig mat, och aldrig tycks de få nog. Båda ställs inför samma problem, men det är bara den vise som vet hur han ska leva.</v>
<v n="9">Att drömma om det man inte har är lika meningslöst som att jaga efter vinden.</v>
<v n="10">Allt är bestämt av Gud. Redan för länge sedan bestämde han varje människas livsväg. Därför är det ingen idé att diskutera med Gud om sitt öde.</v>
<v n="11">Ju fler ord du använder desto tommare blir de, så varför bry sig om att tala över huvud taget?</v>
<v n="12">Vem kan säga hur man bäst bör använda de få dagarna under sitt korta liv? Och vem kan veta något om framtiden sedan han är död?</v>
</c>
<c n="7">
<v n="1" t="2">Ett gott rykte är bättre än den dyrbaraste parfym, och den dag man dör är bättre än den dag man föds!</v>
<v n="3">Det är bättre att ägna sin tid åt begravningar än åt fester, för man kommer en gång att dö, och det är bra att tänka på det medan det ännu är tid.</v>
<v n="4">Att sörja är bättre än att skratta. Sorgen kanske gör dig nedstämd, men den lär dig också något.</v>
<v n="5">Ja, en vis människa tänker mycket på döden, medan dåren däremot bara tänker på att ha det roligt för stunden.</v>
<v n="6">Det är bättre att bli kritiserad av en vis man, än att få beröm av en dåre!</v>
<v n="7">När en dåre skrattar låter det som när torra kvistar sprakar i elden. Det är ingenting att fästa sig vid.</v>
<v n="8">Mutor förvandlar en vis man till en dåre, och det förstör hans karaktär.</v>
<v n="9">Slutet är bättre än början! Tålamod är bättre än stolthet.</v>
<v n="10">Reta inte upp dig så lätt. Det är vansinnigt att ge efter för vreden.</v>
<v n="11">Längta inte tillbaka till "den gamla goda tiden", för du vet inte om det var bättre då än vad det är nu.</v>
<v n="12">Att vara vis är lika bra som att vara rik, ja, egentligen är det bättre att vara vis.</v>
<v n="13">Du kan få vad som helst både genom vishet och genom pengar, men det har många fördelar att vara vis.</v>
<v n="14">Tänk på vad Gud har gjort och lev efter detta! Kämpa inte mot naturen!</v>
<v n="15">Njut av framgång och lycka när du kan det. När svåra tider kommer bör du inse att det är Gud som sänder både lycka och prövningar. Därför vet du inte vad som kommer att hända härnäst.</v>
<v n="16" t="18">Mitt i all meningslöshet som livet för med sig har jag sett mycket. En del verkligt goda människor har dött unga, medan andra som varit onda har fått leva länge. Var därför inte alltför rättfärdig eller alltför vis! För du vill väl inte dö i förtid? Var å andra sidan inte alltför ond - var inte någon dåre! En för tidig grav är väl inget att sträva efter!</v>
<v n="19">Var öppen för varje uppgift som kommer i din väg utan att gå till ytterligheter. Om du fruktar Gud, kan du räkna med hans välsignelse.</v>
<v n="20">En vis man är starkare än de främsta ledarna i tio stora städer!</v>
<v n="21">Det finns ingen i hela världen som alltid gör bara det rätta och aldrig syndar.</v>
<v n="22" t="23">Tjuvlyssna inte när andra talar! Då kan du få höra din tjänare skvallra om dig. Du vet ju hur ofta du själv talar illa om andra!</v>
<v n="24">Jag har gjort mitt bästa för att bli vis. Jag sa till mig själv: "Jag vill bli vis", men det hjälpte inte.</v>
<v n="25">Visheten är långt borta och mycket svår att finna.</v>
<v n="26">Jag sökte överallt, fast besluten att finna visheten och få svar på alla mina frågor. Jag ville avslöja allt det onda och oförnuftiga som dårskapen för med sig.</v>
<v n="27">Min erfarenhet av kvinnor är bittrare än döden. Deras kärlek är en snara och med sina armar håller de fast dig. Den som lever för Gud försöker att fly från dem, men syndarna kommer inte undan deras snaror.</v>
<v n="28" t="29">Det här är vad jag kommit fram till, säger Predikaren. Jag gjorde det efter att ha undersökt allting överallt: En på tusen av alla de män jag mött skulle kunna kallas vis, men inte en enda kvinna!</v>
</c>
<c n="8">
<v n="1">Vad underbart det är att vara vis och förstå vad saker och ting innebär. Visheten får en människa att le och hårdheten i hennes ansikte att mjukna.</v>
<v n="2" t="3">Lyd kungen, som du lovat att göra. Försök inte att komma ifrån dina plikter, inte ens om de är obehagliga, för kungen straffar dem som inte lyder.</v>
<v n="4">Det ligger en väldig auktoritet bakom hans befallningar, och ingen kan ifrågasätta dem eller sätta sig upp mot honom.</v>
<v n="5">Den som lyder honom slipper att bli straffad. Den som är vis vet alltid vad han ska göra.</v>
<v n="6" t="7">Ja, det finns tid och möjlighet för allt, även om människans bekymmer vilar tungt på henne. Ingen vet vad som kommer att hända och ingen kan tala om det.</v>
<v n="8">Ingen människa kan hindra att hennes ande tas ifrån henne. Och ingen har heller makt att skjuta upp sin dödsdag. Det finns nämligen ingen möjlighet att komma undan den med dess hemska kval. Ondskan är då ingen tillgång, och den kommer inte att kunna rädda någon människa.</v>
<v n="9" t="10">Jag har mycket noga tänkt på allt som händer här i världen, där människor har makt att skada varandra. Jag har sett hur onda människor har blivit begravda, men redan på vägen från kyrkogården har deras vänner glömt allt ont de gjort. Och dessa döda har sedan blivit ärade i just den stad där de bedrivit sin ondska. Är inte detta märkligt?</v>
<v n="11">Eftersom Gud inte på en gång straffar dem som syndar känner sig folk säkra fast de gör det som är ont.</v>
<v n="12">Men även om en människa syndar hundra gånger och ändå får leva, så vet jag att det kommer att gå bra för dem som har respekt för Gud.</v>
<v n="13">De som är onda kommer däremot inte att bli lyckliga och leva länge. Deras dagar kommer att försvinna lika snabbt som skuggor, därför att de inte tar Gud på allvar.</v>
<v n="14">Det är märkligt med det som händer här i världen: En del goda människor tycks behandlas som om de var onda och en del onda som om de var väldigt goda. Utan tvekan är det upprörande!</v>
<v n="15">Då bestämde jag mig för att njuta av livet och ha roligt. Jag kände att det inte finns något bättre här på jorden för människan än att hon äter och dricker och är glad. Hon kan då känna sig lycklig i sitt arbete under den tid som Gud låter henne leva.</v>
<v n="16" t="17">Då jag sökte efter visheten, lade jag märke till all den verksamhet som förekommer i världen. Den pågår dag och natt och upphör aldrig. (Naturligtvis är det bara Gud som kan se allt, och inte ens den visaste människa som säger att hon vet allt, gör det verkligen!)</v>
</c>
<c n="9">
<v n="1">Det finns också annat som jag utforskat mycket noga. Till exempel att både gudfruktiga och visa människor är i Guds hand, men ingen vet om han kommer att välsigna dem eller inte. Alltsammans är ett chanstagande!</v>
<v n="2" t="3">Samma öde drabbar alla, vare sig de är goda eller onda, religiösa eller inte, världsliga eller gudfruktiga. Det verkar så orättvist att ingen undgår sitt öde. Det är därför som vissa människor inte bryr sig om att leva rätt och riktigt, utan i stället väljer att leva i ondska och elände. De har inte något hopp. Det enda som väntar dem är döden.</v>
<v n="4">Det finns bara hopp för dem som lever. Därför är det bättre att vara en levande hund än ett dött lejon!</v>
<v n="5">De levande vet ju åtminstone att de kommer att dö, men de döda vet ingenting. De har ingen belöning att vänta, och man ska inte ens komma ihåg dem.</v>
<v n="6">Allt som de sysslat med under sin livstid - älskat, hatat, avundats - är över för länge sedan, och de behöver inte längre befatta sig med det som händer här på jorden.</v>
<v n="7">Så ät, drick och var glad, för Gud fäster sig inte vid det.</v>
<v n="8">Kläd dig i vita, fina kläder, och låt inte olja fattas på ditt huvud.</v>
<v n="9">Lev lycklig tillsammans med den kvinna du älskar. Gör det för varje dag så länge du kan. Hon är den lön som Gud ger dig för alla dina ansträngningar här i världen.</v>
<v n="10">Vad du än gör så gör det ordentligt, för i de dödas värld, dit du kommer, finns inget arbete, inga planer, ingen kunskap och ingen insikt.</v>
<v n="11">Än en gång såg jag ut över jorden och upptäckte att det inte alltid är den snabbaste löparen som vinner loppet, eller den starkaste som segrar. Visa människor är ofta fattiga, och de som är begåvade blir inte alltid berömda. Nej, alltsammans händer av en slump, genom att man råkar vara på rätt plats vid rätt tid.</v>
<v n="12">En människa vet aldrig när hon råkar ha otur. Hon är som en fisk som fångas i ett nät, eller som fågeln som fastnar i en snara.</v>
<v n="13">Här är något annat som också gjort starkt intryck på mig medan jag har sett på människorna:</v>
<v n="14">Det fanns en liten stad med bara några få invånare, och en mäktig kung kom med sin armé och belägrade den.</v>
<v n="15">I staden fanns det en vis men mycket fattig man, och han visste vad som borde göras för att rädda staden, och därför räddades den. Men efteråt var det ingen som längre tänkte på honom.</v>
<v n="16">Då förstod jag att fastän vishet är bättre än styrka, så kommer den som är vis att bli föraktad. Därför att han är fattig så fäster man sig inte vid vad han säger.</v>
<v n="17">Men ändå är en vis människas lugna ord bättre än ropen från den som för dårarnas talan. Vishet är bättre än vapen, men ett ruttet äpple kan fördärva allt i en korg.</v>
</c>
<c n="10">
<v n="1">Döda flugor kan till och med få en flaska parfym att stinka! Ja, ett litet misstag kan få vishet och ära att försvinna.</v>
<v n="2">Det är naturligt för den som är vis att göra det som är rätt, men en dåre gör alltid det som är fel.</v>
<v n="3">Ja, du kan faktiskt känna igen en dåre på det sätt han går längs en gata!</v>
<v n="4">Om din chef är arg på dig, så säg då inte upp dig. Ett lugnt sinne kan lägga mycket tillrätta.</v>
<v n="5">Det finns ett annat elände som jag har lagt märke till när jag sett ut över världen, en sorglig situation som gäller kungar och härskare:</v>
<v n="6">Jag har sett dåraktiga män som fått stor auktoritet och rika män som inte blivit visade respekt.</v>
<v n="7">Jag har till och med sett tjänare rida, medan furstar har gått till fots som slavar.</v>
<v n="8" t="9">Den som gräver en grop faller själv ner i den! Och den som bryter ner en gammal mur, blir biten av en orm! När du arbetar i ett stenbrott, kan stenar falla ner och krossa dig, och det är en risk du tar varje gång du hugger med en yxa!</v>
<v n="10">Om yxan är slö, och ingen har slipat eggen, så får du använda desto mer kraft.</v>
<v n="11">Om ormen får bita först, vad har då ormtjusaren för glädje av sina konster?</v>
<v n="12" t="13">Det är behagligt att lyssna till visa ord, men en dåre förstör för sig själv genom sitt tal. Redan från början är allt han säger tokigt, men till slut blir det rena vansinnet!</v>
<v n="14">En dåre vet allt om framtiden och berättar i detalj för alla om den, men vem kan egentligen veta vad som kommer att ske?</v>
<v n="15">En dåre blir ofta så slut av det lilla han gör att han inte ens hittar hem.</v>
<v n="16" t="17">Stackars det land som har ett barn till kung, och vars ledare är druckna redan på morgonen. Men lyckligt det land vars kung kan fatta egna beslut, och vars ledare arbetar hårt för att sedan äta och dricka med måtta, och inte för att festa och berusa sig.</v>
<v n="18">En lat man låter taket läcka, och snart börjar bjälkarna ruttna.</v>
<v n="19">En fest ger glädje och vin ger lycka, men utan pengar får du inget!</v>
<v n="20">Kritisera aldrig kungen, inte ens i hemlighet, och inte heller den rike mannen, för det finns alltid fåglar som gärna kvittrar om vad du har sagt.</v>
</c>
<c n="11">
<v n="1">Var generös och ge, för dina gåvor ska senare komma tillbaka till dig.</v>
<v n="2">Dela med dig till många, för en dag kan du själv behöva hjälp.</v>
<v n="3">När molnen är tunga, blir det regn. När ett träd faller, vare sig det faller åt söder eller norr, så blir det liggande på den plats det fallit.</v>
<v n="4">Om du hela tiden väntar på att få så goda förutsättningar som möjligt, får du aldrig något gjort.</v>
<v n="5">Guds vägar är hemlighetsfulla och du förstår lika lite av dem som du förstår vilken väg vinden tar, eller hur ett nytt liv börjar i den kvinna som blir gravid.</v>
<v n="6">Fortsätt att så ut din säd både morgon och kväll, för du vet inte hur mycket av den som kommer att gro och växa. Kanske alltsammans rentav kommer att göra det.</v>
<v n="7">Det är underbart att få leva!</v>
<v n="8">Var tacksam och glad för varje dag du får leva, oavsett om ditt liv blir långt eller kort! Men kom också ihåg att evigheten är längre än livet här i världen och att allting som gjorts här är förgängligt.</v>
<v n="9">Ni unga människor, det är härligt att vara ung! Njut av varje minut livet ger! Gör allt ni vill, men kom ihåg att ni ska stå till svars inför Gud för allt ni gör.</v>
<v n="10">Bekymra er inte för någonting och håll er undan allt ont! Tänk på att ungdomar, med ett helt liv framför sig, kan göra allvarliga misstag.</v>
</c>
<c n="12">
<v n="1">Låt inte din glädje över att vara ung få dig att glömma din Skapare. Lev för honom när du är ung, innan de mörka åren kommer och du inte längre kan njuta av livet.</v>
<v n="2">Då är det för sent att tänka på honom, när solen och ljuset och månen och stjärnorna blir dunkla för dina gamla ögon, och då de mörka molnen hopar sig på himlen.</v>
<v n="3">Det kommer nämligen en tid när din kropp kommer att darra av ålder, då dina ben som nu är starka blir svaga, då dina tänder blir för få för att tugga den mat du äter. Du kanske också rentav blir blind.</v>
<v n="4">Då ska du knipa ihop munnen medan du äter, för du saknar dina tänder. Ja, då kommer du att vakna samtidigt med fåglarna tidigt om morgonen, men du kommer inte att höra dem, eftersom du är döv. Och när du talar så gör du det med darrande stämma.</v>
<v n="5">Du kommer att frukta varje uppförsbacke och våldet på gatorna kommer att skrämma dig. Du är nu en gammal vithårig man som stapplar fram, utan sexuella begär. Du står vid dödens port och på väg till ditt eviga hem, och de sörjande skymtar man redan borta på gatan.</v>
<v n="6">Ja, kom ihåg din Skapare medan du är ung, innan silvertråden klipps av, guldskålen krossas, vattenkrukan vid brunnen slås i bitar och hjulet stannar och faller ner.</v>
<v n="7">Gör det innan kroppen vänder tillbaka till jorden, som den en gång kom från, och livsanden vänder tillbaka till Gud, som gav den.</v>
<v n="8">Ja, allt är meningslöst, säger Predikaren, fullkomligt tomt och innehållslöst.</v>
<v n="9">Men därför att Predikaren var vis, fortsatte han att lära folket allt han visste, och han samlade ordspråk och prövade deras sanningshalt.</v>
<v n="10">Men Predikaren var inte bara en vis man utan också en bra lärare. Och inte nog med att han undervisade folket om det han kände till, han hade också förmågan att göra undervisningen fängslande.</v>
<v n="11">Den vises ord är som vassa sporrar som tränger in. De slår fast betydelsefulla sanningar. Och de som studerar gör klokt i att tillgodogöra sig lärarnas undervisning.</v>
<v n="12">Men, min son, jag varnar dig: det blir aldrig något slut på allt som skrivs och sägs. Och att ta del av det är dessutom oerhört tröttande!</v>
<v n="13">Detta är min slutsats: ha respekt för Gud och lyd hans befallningar, för det är människans absoluta skyldighet.</v>
<v n="14">Gud kommer nämligen att döma oss för allt vad vi gör, och för det vi inte gjort, vare sig det är gott eller ont.</v>
</c>
</b>
<b n="Hga Visan">
<c n="1">
<v n="1">Detta är sångernas sång, underbarare än någon annan, komponerad av kung Salomo:Flickan:</v>
<v n="2">"Kyss mig gång på gång, för din kärlek är sötare än vin.</v>
<v n="3">Din parfym sprider en underbar doft och du är så berömd! Därför kan inga unga flickor låta bli att älska dig.</v>
<v n="4">Låt mig få följa med dig! Kom så springer vi!"Flickan: "Kungen har lett mig in i sitt palats. Vi ska bli lyckliga tillsammans! Din kärlek är bättre än vin. Inte undra på att alla de unga flickorna älskar dig!"Flickan:</v>
<v n="5">"O, Jerusalems flickor, jag är mörkhyad men vacker, brunbränd som Kedars tält."Kung Salomo: "Ja, vacker som Salomos silkestält!"Flickan:</v>
<v n="6">"Stirra inte på mig, ni flickor från staden, bara därför att jag är så mörk i hyn. Solen har bränt mig. Mina bröder blev förargade på mig och skickade ut mig för att vakta vingårdarna. Titta vad solen har bränt mig!"Flickan:</v>
<v n="7">"Tala om för mig vart du leder din hjord idag, min älskling! Var är du vid middagstiden? Jag vill komma och vara hos dig. Varför ska jag vandra omkring och leta efter dig bland dina vänners fårhjordar."Kung Salomo:</v>
<v n="8">"Om du inte vet det, du som är den vackraste kvinnan i hela världen, så följ min fårhjord till herdarnas tält och mata där dina får och dina lamm.</v>
<v n="9">Min älskling, du är vackrare än hästarna som spänts för Faraos vagnar!</v>
<v n="10">Dina kinder är så underbara och ditt hår faller ner utmed dem! Så vacker din hals är med det långa juvelhalsbandet!</v>
<v n="11">Vi ska göra guldkedjor med silverkulor åt dig."Flickan:</v>
<v n="12">"Kungen ligger på sin säng, förhäxad av doften från min parfym.</v>
<v n="13">Min älskade är en luktpåse av myrra, som ligger mellan mina bröst!"Kung Salomo:</v>
<v n="14">"Min älskade är en blomsterbukett från En-Gedis trädgårdar.</v>
<v n="15">Så vacker du är, min älskade, så vacker du är! Dina ögon är mjuka som duvor.</v>
<v n="16">Vilken underbar, ljuvlig varelse du är, där du ligger i gräset</v>
<v n="17">i skuggan av cedrar och cypresser!"</v>
</c>
<c n="2">
<v n="1">Flickan: "Jag är en Sarons ros, en lilja i dalen."Kung Salomo:</v>
<v n="2">"Ja, som en lilja bland törnen, så är min älskade bland andra flickor."Flickan:</v>
<v n="3">"Min älskade är det finaste äppelträdet i trädgården när jag jämför honom med andra unga män. Jag älskar att sitta i hans skugga, och det är underbart att äta hans frukt.</v>
<v n="4">Han för mig in i festsalen, och alla kan se hur mycket han älskar mig.</v>
<v n="5">Mata mig med din kärlek, med dina russin och äpplen, för jag är sjuk av kärlek!</v>
<v n="6">Hans vänstra arm vilar under mitt huvud, och med sin högra hand smeker han mig.</v>
<v n="7">Jerusalems flickor, jag förmanar er vid gasellerna och hjortarna i parken, att ni inte väcker kärleken förrän den själv vill."</v>
<v n="8">Flickan: "Å, jag hör honom - min älskling! Här kommer han springande över bergen och kullarna.</v>
<v n="9">Min älskling är som en gasell, som en ung hjort. Där står han bakom muren, och han tittar in genom fönstret.</v>
<v n="10">Min älskade säger till mig: 'Stig upp, min älskling, min sköna, och kom hit.</v>
<v n="11">Vintern är förbi och regnet är över.</v>
<v n="12">På ängarna skjuter blommorna upp och fåglarna har börjat sjunga. Ja, våren är här.</v>
<v n="13">Fikonträden får sina första frukter och vinstockarna står i blom. Vad underbart det doftar! Stig upp, min älskade, min sköna, och kom hit!'</v>
<v n="14">Min duva gömmer sig bakom klipporna. Ropa på mig och låt mig få höra din underbara röst och se ditt vackra ansikte!</v>
<v n="15">De små rävarna förstör vingårdarna. Fånga dem, för träden står nu i blom.</v>
<v n="16">Min älskling är min och jag är hans. Han låter sin hjord beta bland liljorna!</v>
<v n="17">Kom till mig, min älskling, innan morgonen gryr och skuggorna flyr, och lek som en gasell eller en ung kronhjort på de kryddoftande bergen!"</v>
</c>
<c n="3">
<v n="1">Flickan: "En natt saknade jag min älskling i min säng. Jag gick upp för att leta efter honom, men jag kunde inte hitta honom.</v>
<v n="2">Jag gick ut på gatorna i staden och på vägarna för att söka efter honom, men jag hittade honom inte.</v>
<v n="3">Vakterna, som vaktar staden om natten, hejdade mig, och jag frågade dem: 'Har ni sett honom någonstans, honom som jag älskar så mycket?'</v>
<v n="4">Strax efteråt fann jag honom och höll honom fast. Jag släppte honom inte förrän jag hade fört honom till mitt barndomshem, till den sängkammare där jag föddes.</v>
<v n="5">Jag förmanar er, ni kvinnor i Jerusalem, vid gasellerna och hjortarna i parken: Väck inte kärleken förrän den själv vill.</v>
<v n="6">De unga kvinnorna i Jerusalem: "Vem är det som sveper in från öknen som ett rökmoln längs marken och doftar av myrra, rökelse och alla andra köpta kryddor?</v>
<v n="7">Titta, det är Salomos vagn, och sextio av hans tappraste män omger den.</v>
<v n="8">De är alla skickliga i att strida. Var och en har sitt svärd hängande vid sidan för att försvara kungen om han blir angripen under natten.</v>
<v n="9">Kung Salomo har själv låtit tillverka en vagn av trä från Libanons skog.</v>
<v n="10">Dess stolpar är gjorda av silver, dess ryggstöd av guld. Sätet är klätt med purpurrött tyg och invändigt är den kärleksfullt smyckad av Jerusalems flickor."Flickan:</v>
<v n="11">"Gå ut och titta på kung Salomo, ni Jerusalems unga kvinnor! Han bär kronan som hans mor satte på hans huvud på hans bröllopsdag, hans glädjedag!"</v>
</c>
<c n="4">
<v n="1">Kung Salomo: "Så vacker du är, min älskling, så vacker du är! Dina ögon är som duvornas. Ditt hår faller ner utmed ditt ansikte, och påminner om hjordar av getter som hoppar längs Gileads sluttningar.</v>
<v n="2">Dina tänder är vita som nyklippt fårull som tvättats. De sitter jämna i rader och inte en enda fattas.</v>
<v n="3">Dina läppar är som rosenröda band, och din mun är underbar! Dina kinder är ljuvligt sköna bakom dina lockar.</v>
<v n="4">Din hals är ståtlig som Davids torn, och runt den, hänger som ett halsband tusen hjältars sköldar.</v>
<v n="5">Dina bröst är som en gasells tvillingkalvar, som betar bland liljorna.</v>
<v n="6">Ända tills morgonen gryr och skuggorna försvinner, vill jag stanna på myrrahöjden och på rökelseberget.</v>
<v n="7">Du är så förtjusande och vacker, min älskling!</v>
<v n="8">Kom med mig från Libanon, min brud! Kom ner från bergets topp, från berget Hermons topp, där lejonen har sina hålor och pantrarna stryker omkring.</v>
<v n="9">Med en enda blick och med en enda pärla i ditt halsband har du stulit mitt hjärta, min älskling och min brud.</v>
<v n="10">Så skön din kärlek är, min älskling, min brud. Den är mycket bättre än vin. Din kärleks parfym doftar mer än de starkaste kryddor.</v>
<v n="11">Dina läppar, min älskling, är gjorda av honung, ja, det finns honung och grädde under din tunga, och doften av dina kläder är som doften av Libanons berg och cedrar.</v>
<v n="12">Min älskling och brud är som en avskild trädgård, en källa som ingen annan kan äga, en brunn som bara är min.</v>
<v n="13" t="14">Du är som en underbar trädgård med de finaste fruktträd. Där finns nardus och saffran, kalmus och kanel, och doftande träd. Där finns myrra och aloe och alla andra underbara kryddor.</v>
<v n="15">Du är en trädgård, en källa med levande vatten, lika svalkande som bäckarna på Libanons berg."Flickan:</v>
<v n="16">"Kom nordanvind, vakna upp! Kom, sunnanvind och blås över min trädgård och låt dess sköna dofter nå min älskling! Låt honom komma till sin trädgård och äta dess utvalda frukt."</v>
</c>
<c n="5">
<v n="1">Kung Salomo: "Jag är här i min trädgård, min älskling och min brud! Jag samlar min myrra och mina kryddor och äter min honungskaka. Jag dricker mitt vin och min mjölk."De unga kvinnorna i Jerusalem: "O, ni älskare, ät och drick! Ja, ät och drick er berusade av kärlek!"</v>
<v n="2">Flickan: "En natt när jag låg och sov, var mitt hjärta ändå vaket. Då hörde jag rösten av min älskling, och han knackade på min dörr. 'Öppna för mig, min älskling, min älskade duva', sa han, 'för jag har varit ute i natt och är våt av dagg.'</v>
<v n="3">Men jag sa: 'Jag har klätt av mig. Ska jag klä på mig igen? Jag har tvättat mina fötter, ska jag då smutsa ner dem?'</v>
<v n="4">Min älskling försökte öppna dörren, och mitt hjärta bultade.</v>
<v n="5">Jag reste mig upp för att släppa in honom. Mina händer droppade av parfym och mina fingrar droppade av underbar myrra, då jag låste upp dörren.</v>
<v n="6">Jag öppnade för min älskling, men han var borta. Jag blev utom mig. Jag letade efter honom, men kunde inte finna honom någonstans. Jag ropade på honom, men fick inget svar.</v>
<v n="7">Vakterna, som vaktar staden om natten fann mig. De slog mig och sårade mig och vakten på muren rev sönder min mantel.</v>
<v n="8">Jag besvär er, ni Jerusalems kvinnor, att om ni hittar min älskling, så tala om för honom att jag är sjuk av kärlek."De unga kvinnorna i Jerusalem:</v>
<v n="9">"O du skönaste kvinna av alla, vad är det hos din älskling som gör honom bättre än andra, eftersom du ber oss om detta?"Flickan:</v>
<v n="10">"Min älskling är solbränd och vacker och bättre än tiotusen andra!</v>
<v n="11">Hans huvud är som renaste guld och hans hår är vågigt och korpsvart.</v>
<v n="12">Hans ögon är som duvor vid vattenbäckar.</v>
<v n="13">Hans kinder är som doftande kryddsängar. Hans läppar är röda liljor, hans andedräkt är som myrra.</v>
<v n="14">Hans armar är som guldstänger, fullsatta med krysoliter. Hans kropp är som elfenben, med insatta juveler.</v>
<v n="15">Hans ben är som Libanons cedrar, som marmorpelare på de finaste guldsocklar. Ingen kan mäta sig med honom.</v>
<v n="16">Hans mun är skön och underbar på alla sätt. Sådan är min älskling, ni Jerusalems kvinnor, sådan är min vän."De unga kvinnorna i Jerusalem: "Vart har din älskling tagit vägen, du skönaste kvinna av alla? Vi ska hjälpa dig att hitta honom."</v>
</c>
<c n="6">
<v n="1">Flickan: "Han har gått till sin trädgård, till sina kryddsängar för att vakta sin fårhjord och plocka liljor.</v>
<v n="2">Jag tillhör min älskling och han tillhör mig. Han vaktar sin fårhjord bland liljorna!"</v>
<v n="3">Kung Salomo: "Min älskling, du är lika vacker som Jerusalem och Tirsa, lika upphetsande som dessa båda städer.</v>
<v n="4">Vänd bort din blick ifrån mig, för dina ögon har fångat mig! Ditt hår är som en flock getter som springer ner för Gileads sluttningar.</v>
<v n="5">Dina tänder är vita som nytvättade lamm. Ingen av dem saknas och de är alla lika.</v>
<v n="6">Dina kinder glöder när de skymtar fram bakom din slöja.</v>
<v n="7">Jag har sextio drottningar, åttio bihustrur och så många unga kvinnor att jag inte kan räkna dem,</v>
<v n="8">men du, min duva, min utsökta skönhet, är den främsta bland dem. Du är din moders enda dotter och du är hennes ögonsten. Ingen finns som är dig lik! Kvinnorna i Jerusalem blev hänförda när de såg dig, och till och med drottningarna och bihustrurna hyllade din skönhet.</v>
<v n="9">'Vem är denna kvinna', frågade de, 'som stiger upp i gryningen lika vacker som månen, strålande som solen.'"Flickan:</v>
<v n="10">"Jag gick ner till valnötslunden för att se hur våren spirade i dalen, och för att se om vinträden hade knoppats, eller om granatträden hade börjat blomma.</v>
<v n="11">Men innan jag fattade det, greps jag av en hejdlös hemlängtan och ville tillbaka till mitt eget folk."De unga kvinnorna i Jerusalem:</v>
<v n="12">"Kom tillbaka, kom tillbaka till oss, du flicka från Sulem! Kom tillbaka, så att vi får se dig en gång till!"</v>
</c>
<c n="7">
<v n="1">Flickan: "Varför skulle ni bry er om mig när jag dansar bland er?"	Kung Salomo: "Därför att du dansar så underbart, du furstedotter! Dina välformade ben är som juveler, som den skickligaste konstnärs arbeten.</v>
<v n="2">Din navel är underbar, som en bägare fylld med vin. Din midja är som en hög med vete omgiven av liljor.</v>
<v n="3">Dina bröst är som en gasells tvillingpar.</v>
<v n="4">Din hals är ståtlig som ett elfenbenstorn, och dina ögon är som vattendammarna vid Bat-Rabbimsporten i staden Hesbon. Din näsa är som Libanons torn, varifrån man kan se ut över Damaskus.</v>
<v n="5">Du bär ditt huvud högt som berget Karmel. Ditt hår glänser som purpur och kungen är fångad i dina drottninglika lockar.</v>
<v n="6">Vad ljuvlig du är, vad underbar du är, min älskling. Du är så fylld av lust!</v>
<v n="7">Du är lång och slank som ett palmträd, och dina bröst är som dadelklasar.</v>
<v n="8">Jag sa: 'Jag vill klättra upp i ditt palmträd och fatta tag om dess grenar. För mig är dina bröst som vindruvsklasar, och din andedräkt är som doften av äpplen.</v>
<v n="9">Dina kyssar är eggande som det ädlaste vin, sött och lent, som får de sovandes läppar att tala!'"</v>
<v n="10">Flickan: "Jag tillhör min älskling och jag är den han har begär till.</v>
<v n="11">Kom, min älskling, så går vi ut på fälten och stannar i byarna över natten.</v>
<v n="12">Låt oss stiga upp tidigt och gå ut till vingårdarna för att se om vinträden har knoppats och för att se om blommorna har slagit ut och om granatträden har börjat blomma. Där ska jag ge dig min kärlek.</v>
<v n="13">Där sprider kärleksäpplena sin doft, och de finaste frukter finns vid din dörr, både nya och gamla, för jag har sparat dem åt dig, min älskling."</v>
</c>
<c n="8">
<v n="1">Flickan: "Om du ändå hade varit min bror som min mor hade ammat! Då skulle jag kunna kyssa dig, vem som än såg på, och ingen skulle skratta åt mig.</v>
<v n="2">Jag skulle ta dig till mitt barndomshem, och där skulle du få undervisa mig. Jag skulle ge dig kryddat vin att dricka, och saft från granatäpplen.</v>
<v n="3">Hans vänstra arm vilar under mitt huvud, och med sin högra hand smeker han mig.</v>
<v n="4">Lova mig, ni Jerusalems kvinnor, att ni inte väcker kärleken förrän den själv vill det."</v>
<v n="5">De unga kvinnorna i Jerusalem: "Vem är det som kommer från öknen arm i arm med sin vän?"Kung Salomo: "Under äppelträdet, där din mor låg i värkar och sedan födde dig, där uppväckte jag din kärlek."Flickan:</v>
<v n="6">"Sätt mig som ett sigill på ditt hjärta, som en bekräftelse på vår trolovning, för kärleken är lika stark som döden, och svartsjukan lika obeveklig som dödsriket. Den glöder som eld, som en Herrens låga.</v>
<v n="7">Stora vatten kan inte utsläcka kärleken, och inte heller kan floderna dränka den. Även om en människa försöker att köpa den med allt hon äger, så kan hon det inte."Flickans bröder:</v>
<v n="8">"Vi har en ung syster som ännu inte har några bröst. Vad ska vi göra om någon ber att få gifta sig med henne?"Kung Salomo:</v>
<v n="9">"Om hon inte har några bröst ska vi på hennes mur bygga torn av silver åt henne, och om hon är en dörr, ska vi stänga till den med cederplankor."Flickan:</v>
<v n="10">"Jag är en mur och mina bröst är som torn. I min älsklings ögon är jag en åtråvärd kvinna.</v>
<v n="11">Salomo ägde en vingård i Baal-Hamon, som han hyrde ut till några jordbrukare där. Hyran uppgick till tusen silvermynt för var och en av dem.</v>
<v n="12">Men över min egen vingård råder jag själv. De tusen silvermynten är dina, Salomo, och tvåhundra får de som vaktar den.</v>
<v n="13">Min älskling, du som bor i trädgårdarna, mina vänner väntar på att få höra dig tala! Låt också mig få höra din röst.</v>
<v n="14">Kom snart, min älskling, och var som en gasell eller en ung hjort uppe på bergen som doftar av örter!"</v>
</c>
</b>
<b n="Jesaja">
<c n="1">
<v n="1">Detta är de budskap som kom till Jesaja, Amos son, i de syner han såg under kungarna Ussias, Jotams, Ahas och Hiskias regeringstid. I synerna visade Gud honom vad som skulle hända med Juda och Jerusalem i framtiden.</v>
<v n="2">Lyssna ni himlar och lyssna du jord till vad Herren säger:"De barn som jag har fostrat och vårdat så länge har vänt sig emot mig.</v>
<v n="3">Till och med oxen känner sin herre, och åsnan vet var hennes krubba står. De uppskattar den vård de får, men mitt folk Israel gör inte det. Det hjälper inte vad jag än gör för dem. De bryr sig ändå inte om det.</v>
<v n="4">De är ett syndigt folk, tyngt av skuld! Deras förfäder var också ogudaktiga. Födda till ondska har de vänt ryggen åt Herren och övergett Israels helige. De har vägrat att ta emot min hjälp.</v>
<v n="5" t="6">Mina barn, har ni inte blivit tillräckligt straffade? Varför tvingar ni mig att slå er om och om igen? Måste ni alltid vara upproriska? Ni är sjuka och svaga, fulla med blåmärken, ärr och infekterade sår från huvud till fot, som inte är behandlade och utan förband.</v>
<v n="7">Ert land ligger i ruiner, och era städer är nerbrända. Medan ni ser på förstör och plundrar främlingar allt de kommer åt.</v>
<v n="8">Bara Jerusalem återstår, men det skydd staden erbjuder är svagt. Den står där som ett vindskydd i en vingård eller en hydda på en åker, och den är trängd på alla sidor."</v>
<v n="9">Om inte härskarornas Gud hade gripit in och räddat några få av oss, skulle vi ha blivit utplånade precis som Sodom och Gomorra.</v>
<v n="10">Lyssna, ni Israels ledare, ni män av Sodom och Gomorra, som jag nu tänker kalla er! Lyssna till Herren! Hör vad han säger till er:</v>
<v n="11">"Jag är trött på alla era offer. Jag har fått nog av brännoffer, av bockar och av det feta från gödda djur. Jag har ingen glädje av blodet från tjurar, lamm och getter.</v>
<v n="12" t="13">Vem vill ha era offer, när ni inte sörjer över era synder? De brännoffer ni ger mig stinker i näsan. Era heliga högtider vid nymåne och sabbat, era särskilda fastedagar, ja, era frommaste sammankomster är rena bedrägeriet! Jag vill inte ha något med detta att göra!</v>
<v n="14">Jag hatar alltsammans och tål inte se det.</v>
<v n="15">Från och med nu kommer jag inte längre att lyssna, när ni sträcker upp era händer mot himlen och ber till mig. Inte ens om era böner är många kommer jag att lyssna, för era händer är täckta med blod från oskyldiga offer.</v>
<v n="16">Se till att ni blir rena! Låt mig slippa se vad ni har för er. Sluta upp med er ondska!</v>
<v n="17">Lär er att göra det goda, det som är rätt och rättvist. Uppmuntra de förtryckta, ställ upp för faderlösa och änkor!</v>
<v n="18">Kom och låt oss göra upp med varandra! Det spelar ingen roll hur svåra fläckarna efter era synder är. Jag kan ta bort dem och göra er rena som nyfallen snö. Även om era synder är blodröda kan jag göra er vita som ull!</v>
<v n="19">Om ni bara låter mig hjälpa er och gör som jag säger, ska ni få njuta av det bästa som landet kan ge er!</v>
<v n="20">Men om ni fortsätter att vända er bort och vägrar att höra på mig, kommer era fiender att döda er. Jag, Herren, har talat."</v>
<v n="21">"Jerusalem, du som en gång var min trogna hustru har blivit en hora! Du springer efter andra gudar! Du som en gång var känd för din rättfärdighet har blivit ett tillhåll för mördare.</v>
<v n="22">Du som var äkta silver är nu uppblandad med slagg! Du som var ett ädelt vin är förorenad och utspädd.</v>
<v n="23">Dina ledare är upprorsmakare och vänner med tjuvar. Allesammans tar de mutor och bryr sig inte om att försvara änkor och faderlösa.</v>
<v n="24">Därför säger härskarornas Gud, den mäktige i Israel: Min vrede och min hämnd ska drabba er, mina fiender!</v>
<v n="25">Jag ska själv smälta er i smältdegeln och skumma bort slagget.</v>
<v n="26">Sedan ska jag ge dig goda domare och visa rådgivare, sådana som ni en gång hade. Då ska du på nytt kallas 'Rättfärdighetens stad' och 'Den trogna staden'.</v>
<v n="27">De som vänder om till Herren, de som är rättfärdiga och goda, ska räddas.</v>
<v n="28">Men ni som är upproriska och fortsätter att synda ska gå under, därför att ni vägrar att komma till mig.</v>
<v n="29">Ni kommer att bli utskämda och bortstötta för att ni offrade till avgudar i era 'heliga' eklundar.</v>
<v n="30">Ni kommer att sakta tyna bort som ett förtorkat träd i en trädgård utan vatten.</v>
<v n="31">Den mäktigaste bland er kommer att vara torr som fnöske och hans ogärningar den gnista som tänder eld på honom så att både han själv och hans verk brinner upp. Ingen ska kunna släcka elden."</v>
</c>
<c n="2">
<v n="1">Detta är vad Jesaja, Amos son, såg angående Juda och Jerusalem:</v>
<v n="2">I de sista dagarna ska Herrens tempel på Sions berg i Jerusalem utöva dragningskraft på hela världen, och folk från många länder ska resa dit för att tillbe Herren.</v>
<v n="3">Man kommer att säga till varandra: "Kom, låt oss gå upp på Herrens berg, till Israels Guds tempel. Där ska han undervisa oss om sina lagar, och vi ska lyda dem." Då ska lag utgå från Jerusalem, och Herrens ord ska styra världen.</v>
<v n="4">Herren ska döma mellan nationerna. Svärden ska smidas om till plogbillar och spjuten till trädgårdsredskap. Alla krig ska upphöra, och man kommer att nedrusta och inte ens vara förberedd för krig.</v>
<v n="5">Israel, kom och låt oss vandra i Herrens ljus!</v>
<v n="6">Herren har förskjutit er därför att ni har beblandat er med människor från östern, sådana som sysslar med magi och har kontakt med onda andar som filisteerna.</v>
<v n="7">Israel har mot min vilja samlat på sig stora skatter av silver och guld och mängder av hästar och vagnar.</v>
<v n="8">Hela landet är fullt av avgudar. Det är människor som tillverkat dem, och ändå tillber ni dem!</v>
<v n="9">Små och stora böjer sig för dem. Gud kan inte förlåta er detta. Ni kommer att bli förödmjukade och måste böja er för honom.</v>
<v n="10">Kryp in i bergens grottor och göm er av rädsla för hans makt.</v>
<v n="11">Den dag kommer, då ert högmod ska knäckas och bara Herren ska vara upphöjd.</v>
<v n="12">På den dagen ska Herren, härskarornas Gud, gå emot alla stolta och högfärdiga och få dem att ödmjuka sig.</v>
<v n="13">Alla Libanons höga cedrar och Basans väldiga ekar ska böjas mot marken.</v>
<v n="14">Alla höga berg</v>
<v n="15">och höjder och torn och murar,</v>
<v n="16">alla stolta fartyg till havs och alla väldiga hamnar, ja, allt ska böja sig inför Herren på den dagen.</v>
<v n="17">Människors högmod ska brytas ner, och deras stolthet ska knäckas. Bara Herren kommer att vara upphöjd.</v>
<v n="18">Alla avgudar ska förintas.</v>
<v n="19">När Herren reser sig från sin tron för att skaka jorden, kommer man att ta skydd i jordhålor och bergsgrottor för hans härlighet och makt.</v>
<v n="20">Då ska man äntligen göra sig av med alla sina avgudar av silver och guld och lämna dem kvar till mullvadar och fladdermöss.</v>
<v n="21">Man kommer att krypa in i grottorna bland klipporna för att försöka komma undan Herrens makt och väldiga majestät, när han reser sig för att skaka jorden.</v>
<v n="22">Sätt inget hopp till en människa! Hon är lika svag som sin andedräkt! Hon är inget att lita på!</v>
</c>
<c n="3">
<v n="1">Herren, härskarornas Gud, ska ta ifrån Jerusalem och Juda allt stöd och skydd, alla förråd av mat och vatten,</v>
<v n="2">alla ledare, krigshjältar och försvarare, domare och profeter, siare och äldste,</v>
<v n="3">officerare, rådgivare, hantverkare och spåmän.</v>
<v n="4">Jag ska ge barn och ungdomar makt över dem.</v>
<v n="5">Det kommer att bli fullständig anarki. Människor kommer att trampa ner varandra, grannar ligga i strid med varandra, de unga kommer att sätta sig upp mot de äldre och den ena samhällsgruppen att motarbeta den andra.</v>
<v n="6">Då ska en man säga till en annan: "Du har det lite bättre än vi. Du får bli kung och ta hand om eländet."</v>
<v n="7">"Nej!" ska han svara. "Jag kan inte vara till någon hjälp! Jag har inget att komma med. Blanda inte in mig i det här!"</v>
<v n="8">Jerusalem kommer att vackla och Juda att falla därför att de har vänt sig mot sin Herre och inte vill tillbe honom. De stöter bort hans härlighet.</v>
<v n="9">Deras uppsyn avslöjar dem och visar deras skuld. De till och med skryter med att deras synd är som synden i Sodom. De skäms inte ens för detta. De har dömt sig själva.</v>
<v n="10">Men för den gudfruktige är allt väl. Tala om för honom att han ska få ut sin lön.</v>
<v n="11">Men låt den ogudaktige få veta att han ska få sin dom och välförtjänta straff.</v>
<v n="12">O, mitt folk! Kan ni inte se vilka dårar som leder er? De är svaga. De är som små barn som leker kungar. De för er vilse och leder er mot en säker undergång.</v>
<v n="13">Men Herren är beredd att gå till rätta med sitt folk. Han är er domare!</v>
<v n="14">De som först kommer att drabbas av hans vrede är de äldste och furstarna, som har bedragit de fattiga. De har plundrat folket och fyllt sina egna lador.</v>
<v n="15">"Hur vågar ni trampa ner mitt folk i smutsen på detta sätt?" ska Herren, härskarornas Gud, fråga dem.</v>
<v n="16">Sedan ska han döma de högfärdiga kvinnorna i Jerusalem, som trippar omkring med näsan i vädret och prydda med fotringar kastar blickar på männen för att väcka deras intresse.</v>
<v n="17">Herren ska straffa dem genom att låta dem få skabb i håret, så att allt hår faller av dem.</v>
<v n="18">De ska inte längre gå omkring så självsäkra. Herren ska plocka av dem all grannlåt,</v>
<v n="19">alla deras halsband, armband, slöjor,</v>
<v n="20">huvuddukar, fotringar, sammetsband, örhängen och parfymer.</v>
<v n="21">På samma sätt ska det gå med deras ringar, juveler,</v>
<v n="22">dyrbara kläder, väskor,</v>
<v n="23">speglar, underkläder och tiaror.</v>
<v n="24">I stället för dofter av dyrbara parfymer kommer det att stinka omkring dem. De ska använda en repstump som skärp. De kommer att tappa allt sitt hår, och i stället för att bära dyrbara dräkter kommer de att gå klädda i säcktyg.All deras skönhet ska försvinna och ersättas av skam och förnedring.</v>
<v n="25" t="26">Stadens män ska stupa i strid, och överallt ska man sörja och gråta.</v>
</c>
<c n="4">
<v n="1">På den tiden ska det finnas så få män, att sju kvinnor kommer att ta samma man och säga: "Vi ska själva skaffa oss mat och kläder, om vi bara får använda ditt namn och slipper vara ogifta och utlämnade."</v>
<v n="2">Men de som överlever kommer att kunna glädja sig och vara stolta över att Herren välsignat landet med underbara och rika skördar av all slags gröda.</v>
<v n="3">De som blir kvar i Jerusalem kommer att anses som särskilt utvalda och kallas heliga.</v>
<v n="4">Herren ska tvätta av Jerusalem all förnedring och rena staden som i eld från allt blod som flutit.</v>
<v n="5">Herren ska låta ett moln överskugga och beskydda Jerusalem under dagen och en eld om natten.</v>
<v n="6">Jerusalem kommer än en gång att bli ett skydd för dagens hetta och en tillflykt undan storm och regn.</v>
</c>
<c n="5">
<v n="1">Nu ska jag sjunga en sång om min älskades vingård.Min älskade hade en vingård på en mycket bördig kulle.</v>
<v n="2">Han plöjde upp den, tog bort all sten och planterade vin av allra bästa slag. Han byggde ett vakttorn och ett presskar. Sedan förväntade han sig en rik skörd, men skörden blev inte alls som han väntat sig.</v>
<v n="3">"Ni män i Jerusalem och Juda, nu ska ni döma mellan mig och min vingård!</v>
<v n="4">Vad hade jag kunnat göra mer för den? Varför gav den dålig frukt i stället för god?</v>
<v n="5">Jag ska riva ner staketen och låta vingården bli nertrampad av boskap och får.</v>
<v n="6">Jag tänker inte beskära träden eller hacka upp jorden utan låta tistlar och törnen få växa fritt. Jag ska be molnen att inte längre sända regn."</v>
<v n="7">Det här är en berättelse om Guds folk. De är vingården jag talade om. Israel och Juda är den plantering han älskade! Han väntade sig en skörd av rättvisa, men fann i stället blod och död. Han väntade rättfärdighet, men hörde bara ropen från människor i nöd.</v>
<v n="8">Ni köper upp hus efter hus och lägger fält till fält, så att andra inte får någonstans att bo. Ni blir ensamma kvar.</v>
<v n="9">Men Herren, härskarornas Gud, har bestämt ert öde. Med mina egna öron har jag hört honom säga: "Många vackra hus ska ligga öde."</v>
<v n="10">En stor vingård ska inte ge mer än några liter vin! Av det utsäde som sås ska man bara få en tiondel tillbaka.</v>
<v n="11">Det blir synd om er som går upp tidigt på morgonen för att sitta och dricka till långt fram på nätterna!</v>
<v n="12">Ni ordnar med vacker musik till era dryckesfester. Men ni har inte något som helst intresse för Herren och hans verk.</v>
<v n="13">Därför ska jag skicka bort er alla i fångenskap. Ni bryr er inte om vad jag har gjort för er. Alla era främsta ska dö av hunger, och många ska dö av törst.</v>
<v n="14">I dödsriket ser man med förväntan fram mot att ta emot det läckra Jerusalem. Mäktiga män jämsides med enkelt folk, alla kommer att uppslukas av dödens käftar.</v>
<v n="15">På den dagen ska den högfärdige trampas ner i smutsen, den stolte ska bli förödmjukad,</v>
<v n="16">men Herren, härskarornas Gud, är upphöjd över allt detta. Han ensam är helig, rättfärdig och god.</v>
<v n="17">På den tiden ska fårhjordarna finna sin föda bland ruinerna av de rikas egendom.</v>
<v n="18">Ve dem som inte kan skilja sig från sitt ogudaktiga liv.</v>
<v n="19">De till och med förlöjligar den Helige och utmanar Herren att straffa dem. "Skynda dig och straffa oss, Herre!" säger de. "Vi vill se vad du kan göra!"</v>
<v n="20">De förväxlar det goda med det onda. De gör svart till vitt och vitt till svart, surt till sött och sött till surt.</v>
<v n="21">Ve dem som är visa och kloka i sina egna ögon!</v>
<v n="22">Ve dem som är 'hjältar' när det gäller att dricka och skryta med hur mycket de tål.</v>
<v n="23">De tar mutor för att förändra rättvisan. De låter den skyldige gå fri och sätter den oskyldige i fängelse.</v>
<v n="24">Därför kommer Gud att gå tillrätta med dem och bränna upp dem som hö. Deras rötter ska ruttna ock deras blommor vissna, för de har förkastat Guds lagar och föraktat ordet från Israels Helige.</v>
<v n="25">Det är därför Herrens vrede är så stor mot hans folk. Det är därför han har sträckt ut sin hand för att straffa dem. Bergen kommer att darra, och hans folks döda kroppar kommer att kastas ut som avfall på gatorna. Men trots detta upphör inte hans vrede. Fortfarande kommer hans hand att vila tung över dem.</v>
<v n="26">Han ska sända en signal till de länder som ligger långt borta. Han ska vissla på dem som finns vid jordens ändar, och de ska genast skynda sig till Jerusalem.</v>
<v n="27">De ska inte bli trötta, stappla eller stanna. Deras bälten är spända och deras skoremmar starka. De skyndar framåt utan att vila eller sova.</v>
<v n="28">Deras pilar är vassa och deras bågar spända. Gnistor flyger från hästarnas hovar, och vagnshjulen viner som vinden.</v>
<v n="29">De ryter som lejon och griper tag i sitt byte. De besegrar mitt folk och för bort det i fångenskap, utan att någon kan rädda det.</v>
<v n="30">De ryter åt sina offer som havet ryter. Över hela Israel ligger ett täcke av mörker och sorg, och himlen är svart.</v>
</c>
<c n="6">
<v n="1">Det år då kung Ussia dog, såg jag Herren! Han satt på en hög tron, och templet var fyllt av hans härlighet.</v>
<v n="2">Omkring honom svävade sexvingade serafer. Med två av vingarna täckte de sina ansikten, med två täckte de sina fötter och med två flög de.</v>
<v n="3">De ropade till varandra: "Helig, helig, helig är härskarornas Gud, hela jorden är full av hans härlighet."</v>
<v n="4">Ljudet av deras röster fick templets grund att skaka, och plötsligt fylldes hela helgedomen av rök.</v>
<v n="5">Då utbrast jag: "Jag går under, för jag är en syndare med orena läppar och tillhör ett folk med orena läppar, och jag har sett kungen, härskarornas Gud."</v>
<v n="6">Då flög en av seraferna fram till altaret och hämtade ett glödande kol med en tång.</v>
<v n="7">Han rörde med det vid mina läppar och sa: "Jag förklarar dig 'icke skyldig'. Nu när kolet har vidrört dina läppar har alla dina synder blivit dig förlåtna."</v>
<v n="8">Sedan hörde jag Herren fråga: "Vem ska jag sända som budbärare till mitt folk? Vem vill gå?Herre, jag vill gå!" svarade jag. "Sänd mig!"</v>
<v n="9">Han svarade: "Ja, du ska gå. Och så här ska du säga till mitt folk: 'Fastän ni får höra mina ord gång på gång, förstår ni dem inte. Fastän ni ser mig göra det ena undret efter det andra, fattar ni ändå inte vad de betyder'.</v>
<v n="10">Fördunkla deras förstånd och stäng deras öron och ögon. Jag vill varken att de ska se, höra eller förstå eller att de ska vända sig till mig för att bli botade."</v>
<v n="11">"Herre, hur länge dröjer det tills de är beredda att lyssna?" frågade jag. Han svarade: "Det kommer inte att ske förrän deras städer ligger i ruiner utan överlevande, fälten är skövlade och</v>
<v n="12">alla har blivit bortförda som slavar till avlägsna länder och hela Israel ligger övergivet!</v>
<v n="13">Men en tiondel ska överleva, och fastän Israel blir intaget och förstört gång på gång, ska det vara som ett träd som visserligen huggits ner men vars stubbe fortfarande lever och kan skjuta nya skott."</v>
</c>
<c n="7">
<v n="1">När Ahas, Jotams son och Ussias sonson, regerade i Juda anfölls Jerusalem av kung Resin i Aram och kung Peka, Remaljas son, i Israel, men de lyckades inte inta staden.</v>
<v n="2">När man vid hovet fick höra ryktet om att Aram hade allierat sig med Israel, blev både kungen och folket förtvivlade och darrade av skräck.</v>
<v n="3">Då sa Herren till Jesaja: "Du ska ta med dig din son Sear-Jasub och gå ut och möta kung Ahas. Du kommer att träffa honom vid slutet av övre dammens vattenledning på vägen som leder till Valkarfältet.</v>
<v n="4">Säg till honom att inte bekymra sig längre. Han behöver inte vara rädd för Resin och Peka.</v>
<v n="5">Visst kommer Aram och Israel att anfalla er. De säger:</v>
<v n="6">'Vi ska invadera Juda och skapa panik bland folket och sedan ta oss fram till Jerusalem och göra Tabals son till kung.'</v>
<v n="7">Men Herren Gud säger: 'Denna plan ska inte lyckas,</v>
<v n="8">för Damaskus ska förbli huvudstad enbart i Aram, och kung Resins rike ska inte utvidga sina gränser. Inom sextiofem år ska Efraim också vara krossat.</v>
<v n="9">Samaria är huvudstad endast över Efraim, och kung Pekas makt ska inte öka. Tror du mig inte? Om du vill att jag ska beskydda dig, måste du lära dig att tro på vad jag säger.'"</v>
<v n="10">Inte långt därefter hade Herren ännu ett budskap till kung Ahas:</v>
<v n="11">"Be mig om ett tecken, Ahas, som bevis för att jag verkligen ska krossa dina fiender precis som jag sagt. Be om vad du vill, uppifrån himlen eller nerifrån jorden."</v>
<v n="12">Men kungen vägrade att göra det. "Jag vill inte besvära Herren med något sådant", sa han.</v>
<v n="13">Då sa Jesaja: "Lyssna, Davids hus! Det är inte nog med att ni sätter människors tålamod på prov, ni frestar också på Herrens tålamod!</v>
<v n="14">Men Herren ska själv ge er ett tecken. Ett barn ska födas av en ung kvinna! Det barnet ska hon kalla Immanuel, 'Gud är med oss'.</v>
<v n="15" t="16">Innan detta barn avvants och kan skilja mellan rätt och fel, kommer de båda kungarna som du är så rädd för, kungarna i Israel och Syrien, att vara döda.</v>
<v n="17">Men senare ska Herren låta en fruktansvärd förbannelse komma över dig och ditt folk och din familj. Då ska det bli ett skräckvälde som man inte vetat av sedan Salomos rike delades i Israel och Juda. Den mäktige assyriske kungen ska komma med sin väldiga armé!</v>
<v n="18">Då ska Herren sända efter Övre Egyptens och Assyriens arméer, och de ska komma över er som flugsvärmar för att utrota er, och som bin för att sticka och döda.</v>
<v n="19">De ska komma i väldiga skaror och sprida sig över hela landet, till och med i de ödsliga dalarna, i bergsgrottorna, i de törniga snåren och vid alla vattenhål.</v>
<v n="20">Då ska Herren ta kungen av Assyrien och använda honom som sin rakkniv. Han ska förolämpa dig genom att raka av dig allt hår på kroppen och ditt skägg. Ja, han ska fullständigt renraka hela landet.</v>
<v n="21">När de slutligen är färdiga med sin plundring, ska alla fält vara förstörda och hela landet betesmark. Man ska inte kunna ha mer än en ko och några getter och vara hänvisade till boskapsskötsel.</v>
<v n="22">Man kommer att få leva av mjölk, ost och vildhonung, varken vin eller säd kan odlas.</v>
<v n="23">Där det fanns vingårdar med tusentals ädla vinstockar, ska det bara finnas tistlar och ogräs kvar.</v>
<v n="24">Hela landet har blivit vildmark, och överallt måste man vara beväpnad med pil och båge.</v>
<v n="25">Allt man kan göra är att släppa sin boskap lös där och låta den beta fritt."</v>
</c>
<c n="8">
<v n="1">Än en gång gav Herren mig ett budskap:"Ta en stor bokrulle och skriv 'Maher-salal Has-bas' på den. Det betyder 'plötslig plundring'.</v>
<v n="2">Jag ska kalla dit prästen Uria och Sakarja, Jeberekjas son, som mina vittnen."</v>
<v n="3">Sedan låg jag med min hustru, och hon blev med barn och födde en son. Då sa Herren till mig: "Kalla honom 'Maher-salal Has-bas'.</v>
<v n="4">Det namnet ska vara en förutsägelse om att inom ett par år, innan detta barn ännu är så gammalt att det ens kan säga 'mamma' eller 'pappa', ska kungen i Assyrien invadera både Damaskus och Samaria och föra bort deras rikedomar."</v>
<v n="5">Sedan talade Herren till mig igen och sa:</v>
<v n="6">"Eftersom folket i Jerusalem vägrar att ta emot min omvårdnad och är så ivrigt att begära hjälp av kung Resin och kung Peka,</v>
<v n="7" t="8">ska jag låta floden Eufrats väldiga vattenmassor komma över det. Kungen i Assyrien och hans armé ska störta sig emot det som en flodvåg. Den ska stiga över alla bräddar och forsa in i Juda land och översvämma det från den ena ändan till den andra."</v>
<v n="9" t="10">Höj stridsrop, alla länder! Ge er ut i krig och gå under! Förbered er för krig, men räkna med att bli förintade! Ni kommer inte att lyckas! Gör upp era planer och utarbeta er strategi, förbered era anfall, men det kommer ändå inte att hjälpa er, för Gud är med oss.</v>
<v n="11" t="12">Herren talade allvarligt till mig och sa: "Låt er inte kallas förrädare därför att ni är trogna mot Herren. Grips inte, som många av era grannar, av panik för anfall från Aram och Israel.</v>
<v n="13">Var inte rädda för någon annan än härskarornas Herre! Om ni fruktar honom behöver ni inte frukta något annat.</v>
<v n="14" t="15">Han är ert beskydd. Men Israel och Juda har vägrat att ta emot hans beskydd och har därför snavat på den sten som kunde varit deras räddning. I stället blir de krossade av den. De har gått i fällan."</v>
<v n="16">"Skriv ner allt det som jag tänker göra", säger Herren. "Tillslut det med ett sigill för kommande dagar. Anförtro det åt någon pålitlig och gudfruktig man, som kan överlämna det till gudfruktiga människor i kommande generationer."</v>
<v n="17">Jag vill vänta på att Herren ska hjälpa oss, även om vi just nu inte märker hans närvaro. Han är mitt enda hopp.</v>
<v n="18">Jag och barnen som Gud har gett mig har symboliska namn som förutsäger de planer som Herren, härskarornas Gud, har för sitt folk. Jesaja betyder 'Herren ska frälsa (sitt folk)', Sear-Jasub betyder 'En kvarleva ska återvända', och Maher-salal Has-bas betyder 'Dina fiender ska snart vara besegrade'.</v>
<v n="19">Varför försöker ni då få reda på framtiden genom att fråga häxor och spåmän? Bry er inte om vad de mumlar och viskar. Kan de som är levande få veta vad som händer i framtiden genom att fråga de döda? Varför inte i stället fråga er Gud?</v>
<v n="20">Jämför dessa spåkvinnors ord med Guds Ord! Om deras budskap är annorlunda än Herrens, beror det på att de inte lever i mitt ljus och ser sanningen.</v>
<v n="21">Mitt folk ska föras bort, stapplande, hungrigt och uttröttat, och eftersom de är utsvultna kommer de att knyta sina händer mot himlen och förbanna sin kung och Gud.</v>
<v n="22">Vart de än vänder sig ska de bara finna bedrövelse, ångest och djup förtvivlan. De ska drivas ut i det yttersta mörkret.</v>
</c>
<c n="9">
<v n="1">Men denna mörka och hopplösa tid ska inte vara för alltid. Sebulons och Naftalis land har drabbats av Guds dom, men i framtiden ska dessa områden i Galileen och landet längs Jordan bli hedrat.</v>
<v n="2">Folket som vandrar i mörker ska få se ett stort ljus. Över alla dem som bor i dödsskuggans land ska ett klart ljus lysa.</v>
<v n="3">Israel ska bli mäktigt igen och fyllt av glädje. Man ska glädjas som under skördetiden och som när man efter en vunnen strid delar upp krigsbytet.</v>
<v n="4">För Gud ska lossa kedjorna som binder hans folk och bryta sönder piskan som misshandlar deras ryggar, på samma sätt som han besegrade midjaniternas stora här med Gideons lilla armé.</v>
<v n="5">På denna fridens dag ska det inte längre finnas något kvar som påminner om krig. Allt sådant ska brännas upp, skon som krigaren bar i striden, och manteln som sölades ner av blod.</v>
<v n="6">Ett barn har blivit fött åt oss. Vi har fått en son av kunglig ätt. Regeringsmakten ska vila på hans axlar, och han ska kallas 'Underbar Rådgivare', 'Mäktig Gud', 'Evig Fader' och 'Fridsfurste'.</v>
<v n="7">Hans väldiga fridsrike ska aldrig upphöra att växa. Han ska regera från Davids tron i fullkomlig godhet och rättvisa, och han ska låta alla nationer i världen få uppleva rättvisa och fred. Detta kommer att ske därför att Herren, härskarornas Gud, har bestämt det!</v>
<v n="8" t="10">Herren har talat till det stolta Israel, som säger att även om landet nu ligger i ruiner, ska vi bygga upp det så att det blir ännu bättre än det var. Det som var av tegel ska byggas upp i huggen sten, och vi ska ersätta de nerhuggna mullbärsfikonträden med cedrar!</v>
<v n="11" t="12">Herrens svar på detta skryt är att dra samman era fiender mot er, arameerna i öster och filisteerna i väster, och med vidöppna gap ska de sluka Israel. Men inte ens då ska Herrens vrede mot er gå över. Han ska fortfarande ha sin arm lyft, beredd att slå.</v>
<v n="13">Inte ens efter all denna bestraffning kommer ni att göra bättring och vända er till honom, härskarornas Gud.</v>
<v n="14" t="15">Därför kommer Herren att en dag i ett enda slag göra av med Israels förnäma ledare och alla deras lögnaktiga profeter.</v>
<v n="16">De har lett Herrens folk vilse.</v>
<v n="17">Därför kan Herren inte glädja sig över deras unga män och inte bevisa barmhärtighet mot änkor och föräldralösa, för de är alla ogudaktiga och fulla av lögn. Hans vrede tar inte slut, utan hans hand är lyft för att slå dem allesammans.</v>
<v n="18">Han ska bränna upp all denna ogudaktighet, dessa törnen och tistlar, som en väldig skog i ett moln av svart rök.</v>
<v n="19" t="20">Landet ska färgas svart av branden, av Herrens, härskarornas Guds, vrede. Folket blir till bränsle på elden. Bröder kommer att slåss och stjäla varandras mat, men ändå får ingen nog. Ja, till slut ska de till och med äta sina egna!</v>
<v n="21">Manasse ska kämpa mot Efraim och Efraim mot Manasse, och tillsammans ska de vända sig mot Juda. Men inte ens efter detta ska det vara slut på Guds vrede. Fortfarande ska hans hand vila tung över dem för att krossa dem.</v>
</c>
<c n="10">
<v n="1">Ve de domare som är orättfärdiga, och ve dem som utfärdar orättvisa lagar,</v>
<v n="2">så att det inte finns någon rättvisa för fattiga, änkor och föräldralösa, säger Herren.</v>
<v n="3">Vad tänker ni göra den dag då jag besöker er och låter förödelse drabba er från ett avlägset land? Vem ska ni då vända er till för att få hjälp? Var ska ni förvara era skatter, så att de är i trygghet?</v>
<v n="4">Jag tänker inte hjälpa er. Ni kommer att stappla fram som fångar eller ligga bland de slagna. Och inte heller då kommer det att vara slut på min vrede, utan min hand ska fortfarande vara knuten mot er för att slå er.</v>
<v n="5" t="6">Assyrien ska bli min vredes gissel! Dess militära styrka ska vara mitt vapen mot denna gudlösa nation, som är dömd till undergång. Assyrien ska göra mitt folk till slavar och plundra dem och trampa dem under sina fötter.</v>
<v n="7">Men den assyriske kungen ska inte förstå att det är jag som har sänt honom. Han ska i stället mena att hans anfall mot mitt folk är en del av hans plan att erövra världen.</v>
<v n="8">Han kommer att förklara att alla hans furstar snart ska bli kungar, som var och en regerar över ett besegrat land.</v>
<v n="9">"Vi ska besegra Kalno, precis som vi gjorde med Karkemis", kommer han att säga. "Hamat kommer att falla för oss precis som Arpad gjorde. Vi ska ödelägga Samaria på samma sätt som Damaskus.</v>
<v n="10">Ja, vi har besegrat kungariken med avgudar mycket större än de som finns i Jerusalem och Samaria.</v>
<v n="11">När vi har besegrat Samaria och dess avgudar, ska vi fortsätta mot Jerusalem och de avgudar som finns där."</v>
<v n="12">När Herren använt sig av kungen i Assyrien för att fullborda sin plan, kommer han att vända sig mot honom och straffa honom för hans högmod</v>
<v n="13">och därför att han har skrutit om sin makt och sagt: "Med kraft och vishet har vi vunnit alla dessa segrar. Vi har flyttat på nationers gränser, avsatt deras kungar och fört bort deras skatter.</v>
<v n="14">Med makt har vi plundrat dem på deras rikedomar och lagt kungariken under oss, som man plundrar ett fågelbo på ägg. Ingen kunde röra ett finger för att hindra oss och ingen vågade protestera!"</v>
<v n="15">Men Herren säger: "Kan en yxa lyfta sig själv över den som använder den? Är sågen större än den som sågar? Skulle en käpp eller en klubba på egen hand kunna slå den som lyfter den?"</v>
<v n="16">Därför att du skryter på detta sätt, du assyriske kung, ska Herren, härskarornas Gud, sända pest bland dina stolta trupper och slå dem.</v>
<v n="17">Han som är Israels ljus och dess Helige ska vara den eld som brinner och förtär dig och ditt folk som tistlar och törne på en enda dag för att du ödelade Israels land.</v>
<v n="18">Assyriens stora armé är som en väldig skog, men ändå ska den förstöras. Herren ska utrota assyrierna som när en sjuk människa tynar bort.</v>
<v n="19">Bara några få i denna väldiga armé ska bli kvar, ja, så få att ett litet barn ska kunna räkna dem!</v>
<v n="20">Till slut ska då den kvarleva som återstår i Israel och i Juda tro på Herren, den Helige i Israel, i stället för att vara rädda för assyrierna.</v>
<v n="21">En kvarleva ska återvända till den mäktige Guden.</v>
<v n="22">Även om Israel nu är så många som sandkornen på stranden, ska bara ett fåtal av folket bli kvar och vända om till Herren vid den tiden. Gud har bestämt sig för att låta en rättvis förödelse drabba dem.</v>
<v n="23">Ja, Herren, härskarornas Gud, har redan beslutat att låta ett straff komma över dem.</v>
<v n="24">Därför, säger Herren, härskarornas Gud: "Ni, mitt folk i Jerusalem, ska inte vara rädda för assyrierna, när de förtrycker er på samma sätt som egyptierna gjorde för länge sedan.</v>
<v n="25">Det kommer inte att pågå så länge. Snart ska min vrede mot er vara över, och då kommer den i stället att vända sig mot dem för att förgöra dem."</v>
<v n="26">Herren, härskarornas Gud, kommer att slå dem med sin piska i en strid, liknande den då Gideon segrade över Midjan vid Orebs klippa, eller som när Gud dränkte egyptiernas armé i havet.</v>
<v n="27">På den dagen ska Gud göra slut på ert slaveri. Ni har då blivit så starka att han ska låta er bryta sönder slavoket.</v>
<v n="28" t="29">Se, nu kommer de, härarna från Assyrien! Nu är de vid Ajat, och nu vid Migron. De lämnar en del av sin utrustning i Mikmas och går över passet och stannar i Geba över natten. I staden Rama är folk rädda. Alla som bor i Gibea, Sauls stad, flyr för sina liv.</v>
<v n="30">Ni kan ropa i skräck, ni som bor i Gallim! Varna Laisa! Den väldiga hären är på väg! Du arma Anatot, vilket öde är det inte som väntar dig!</v>
<v n="31">Folket i Madmena flyr bort, och invånarna i Gebim förbereder sig för flykt.</v>
<v n="32">Men fienden stannar i Nob för resten av dagen. Han knyter näven mot Jerusalem och berget Sion.</v>
<v n="33">Men se, se vad Herren gör! Härskarornas Gud hugger ner detta mäktiga träd! Han förgör varenda en i hela denna väldiga armé, både hög och låg, officer och menig.</v>
<v n="34">Han, den Allsmäktige, hugger ner fienden som man hugger träd i Libanons skogar.</v>
</c>
<c n="11">
<v n="1">Davids kungliga familj ska skäras av och huggas ner som ett träd. Men från den avhuggna roten ska ett skott växa upp, en ny gren från den gamla roten.</v>
<v n="2">Herrens Ande ska vila över honom, visdomens, förståndets och kraftens Ande, Herrens kunskaps och fruktans Ande.</v>
<v n="3">Hans lust ska vara att lyda Herren. Han ska inte döma efter det som ögonen ser, efter falska bevis eller rykten,</v>
<v n="4">utan han ska försvara de fattiga och de som blivit utnyttjade. Han ska döma deras förtryckare.</v>
<v n="5">Han ska vara klädd i rättfärdighet och sanning.</v>
<v n="6">På den dagen ska varg och lamm vila bredvid varandra, och leoparder och killingar ska umgås i fred. Kalvar och gödboskap ska vara trygga bland lejon, och ett litet barn ska leda dem.</v>
<v n="7">Kor ska beta bland björnar, björnungar och kalvar ligga bredvid varandra och lejon äta gräs som kor.</v>
<v n="8">Småbarn ska krypa omkring bland giftiga ormar, och om ett av dem sticker handen i ett ormbo, ska det inte skadas.</v>
<v n="9">Ingenstans på mitt heliga berg ska man göra något ont eller skadligt, för på samma sätt som vattnet fyller havet, ska jorden vara full av Herrens kunskap.</v>
<v n="10">På den dagen ska han som är arvtagaren till kung David vara ett frälsningens banér för hela världen. Folken ska söka sig till honom, för landet där han bor kommer att vara en underbar plats.</v>
<v n="11">Då ska Herren föra tillbaka resten av sitt folk för andra gången. De ska återvända till Israels land från Assyrien, Övre och Nedre Egypten, Etiopien, Elam, Babylonien, Hamat och länderna utmed kusterna.</v>
<v n="12">För folken ska han resa ett banér att samlas omkring. Han ska samla de förskingrade israeliterna från jordens alla ändar.</v>
<v n="13">Då ska äntligen avundsjukan mellan Juda och Israel ta slut, så att de inte längre kommer att ligga i krig med varandra.</v>
<v n="14">Tillsammans ska de anfalla de folk som tagit deras land i besittning, filisteerna i väster och i öster de folk som bor där. Med förenade styrkor ska de besegra dem och ockupera Edom, Moab och Ammon.</v>
<v n="15">Herren ska låta en torr väg leda genom Röda havet och en het vind blåsa över Eufrat så att den delas i sju småfloder som går att ta sig över till fots.</v>
<v n="16">Han ska göra en rak väg från Assyrien för dem som finns kvar där och vill vända tillbaka hem därifrån, på samma sätt som han gjorde för länge sedan, när Israel vände tillbaka från Egypten.</v>
</c>
<c n="12">
<v n="1">Då ska du säga: "Jag vill prisa dig, Gud! Du var arg på mig, men nu tröstar du mig.</v>
<v n="2">Ja, Gud har kommit för att hjälpa mig! Jag ska lita på honom och inte vara rädd, för Herren är min starkhet och min sång. Han ska bli min frälsning.</v>
<v n="3">Med glädje ska jag dricka ur frälsningens källa!"</v>
<v n="4">När den underbara dagen är inne, kommer du att säga: "Tacka Herren! Prisa hans namn! Tala om för världen vad han har gjort och upphöj honom!"</v>
<v n="5">Sjung till Herrens ära, för det han har gjort.</v>
<v n="6">Gör det känt över hela världen. Prisa honom alla ni som bor i Jerusalem, för den Helige i Israel, han som bor bland er, är stor och mäktig.</v>
</c>
<c n="13">
<v n="1">Detta är den syn som Gud visade Jesaja, Amos son, beträffande domen över Babylon.</v>
<v n="2">Res stridsbanéret på en höjd. Ropa till dem och vädja till dem att angripa de förnäma.</v>
<v n="3">Jag, Herren, har avdelat mina styrkor för detta uppdrag. Jag har befallt dem som gläds över min seger att utföra detta uppdrag för att min vrede ska stillas.</v>
<v n="4">Vilket oväsen det är där uppe på bergen bland folkmassorna! Många nationer samlas och är i uppror. Det är Herren, härskarornas Gud,</v>
<v n="5">som har fört dem hit från många olika länder långt bortifrån. De är hans vapen mot dig, du Babylon. De representerar hans vrede och kommer för att ödelägga ditt land.</v>
<v n="6">Skrik av fasa, för nu har Herrens tillfälle kommit! Dagen är inne för den Allsmäktige att krossa er.</v>
<v n="7">Era armar är som förlamade av fruktan, och även de starkaste bävar av förskräckelse.</v>
<v n="8">Fruktan griper er och smärtan är som en kvinnas födslovåndor. Ni ser hjälplöst på med hettande kinder.</v>
<v n="9">Det är Herrens dag som kommer, hans fruktansvärda vredes dag. Landet med alla dess syndare ska förgöras.</v>
<v n="10">Himlen ska förmörkas över dem. Inget ljus ska nå dem från vare sig sol, måne eller stjärnor.</v>
<v n="11">Jag ska straffa världen för dess ondska, och de ogudaktiga för deras synder. Jag ska krossa den stoltes övermod och den rikes högmod.</v>
<v n="12">Det är få som fortfarande kommer att vara vid liv när jag har avslutat mitt verk.Människor kommer att vara lika sällsynta som guld, ja, värdefullare än guld från Ofir.</v>
<v n="13">Jag ska i min vrede få himlen att darra, och jorden ska flytta sig från sin plats på Herrens vredes dag.</v>
<v n="14">Var och en ska fly tillbaka till sitt eget land, som hjortar jagade av hundar eller som vilsna får utan herde.</v>
<v n="15">De som inte flyr kommer att slaktas.</v>
<v n="16">Deras spädbarn kommer att krossas mot marken inför deras ögon. Deras hem kommer att plundras och kvinnorna att våldtas av de anfallande trupperna.</v>
<v n="17">Jag ska sätta mederna i rörelse mot Babylon, och inget silver eller guld ska vara tillräckligt för att kunna köpa dem fria.</v>
<v n="18">Deras anfallande arméer kommer inte att ha något förbarmande med de unga i Babylon och inte heller med barn eller spädbarn.</v>
<v n="19">På så sätt ska Babylon, det mäktigaste av kungarikena, den kaldeiska kulturens blomma, bli ödelagt, precis som Sodom och Gomorra när Gud sände eld från himlen över dem.</v>
<v n="20">Babylon kommer aldrig mer att resa sig. Generation efter generation ska komma och gå, men landet kommer aldrig mer att bli bebott. Inte ens nomader ska slå upp sina tält där. Ingen herde kommer att låta sina får vila där.</v>
<v n="21">Det blir ett tillhåll för vilda djur, och i husen ska schakaler bo. Ugglor ska flyga omkring och demoner ska dansa där.</v>
<v n="22">Hyenor ska yla i dess borgar, och schakaler kommer att uppehålla sig i palatsen. Ja, Babylons dagar är räknade, och snart är tiden inne för domen.</v>
</c>
<c n="14">
<v n="1">Men Herren ska förbarma sig över israeliterna, för de är fortfarande hans utvalda. Han ska föra dem tillbaka hem, så att de än en gång kan bosätta sig i Israels land. Många nationer ska komma och förena sig med dem där och bli deras trogna vänner.</v>
<v n="2">Världens nationer ska hjälpa dem att återvända. De som kommer för att bo i landet ska bli deras tjänare. De som gjorde Israels folk till slavar ska själva bli slavar. Israel kommer att regera över sina fiender!</v>
<v n="3">Den underbara dag när Herren ger sitt folk vila från sorg och fruktan, från slaveri och bojor,</v>
<v n="4">ska du håna kungen i Babylon och säga: "Du, din förtryckare! Äntligen har du fått vad du förtjänar!</v>
<v n="5">Herren har krossat ditt ogudaktiga välde och gjort slut på din onda regim.</v>
<v n="6">Du förföljde mitt folk. I ditt raseri gav du det slag efter slag, och du höll folken i ditt skoningslösa grepp. Du var våldsam i din tyranni.</v>
<v n="7">Men nu har äntligen hela jorden kommit till ro och är stilla! Hela världen sjunger!</v>
<v n="8">Till och med skogens träd, cypresser och Libanons cedrar, sjunger och jublar: Din makt är krossad. Ingen kan längre störa oss. Äntligen har vi fått fred."</v>
<v n="9">Dödsrikets invånare trängs för att möta dig när du kommer till dem. Världshärskare och jordens mäktigaste kungar, som varit döda länge, reser sig från sina platser för att få träffa dig.</v>
<v n="10">Med en mun ropar de: "Nu är du lika svag som vi!"</v>
<v n="11">Din makt och styrka är borta. Den har begravts med dig. All skön musik i ditt palats har tystnat. Din bädd är förruttnelse och ditt täcke är maskar!</v>
<v n="12">Vilket fall från himlen är inte detta, du morgonstjärna och son av gryningen! Du som en gång kuvade nationer har blivit störtad från din tron.</v>
<v n="13">Du sa för dig själv: "Jag ska stiga upp till himlen och regera över änglarna. Jag ska bestiga den högsta tronen och regera från gudaförsamlingens berg långt uppe i norr.</v>
<v n="14">Jag ska bli lik den Högste."</v>
<v n="15">Men i stället ska du kastas ner i dödsriket, längst ner i avgrunden.</v>
<v n="16">Alla där kommer att stirra på dig och fråga: "Kan detta vara den som fick jorden och världens alla kungadömen att darra?</v>
<v n="17">Kan detta vara han som förvandlade hela jorden till en öken och lade dess största städer i ruiner och som inte hade någon barmhärtighet med sina fångar?"</v>
<v n="18">Folkens kungar ligger med ära i sina gravar,</v>
<v n="19">men din kropp kastas ut som en avbruten gren. Du ligger i en öppen grav, täckt av de döda som stupat i striden. Du ligger som ett kadaver på vägen och trampas ner av hästarnas hovar.</v>
<v n="20">Det kommer inte att resas något monument över dig för du har förstört ditt land och slagit ihjäl ditt folk. Din son ska inte efterträda dig som kung.</v>
<v n="21">Slå ihjäl barnen till denne syndare. Låt dem inte resa sig. Låt dem inte inta landet eller bygga upp världens städer på nytt.</v>
<v n="22">"Jag har själv rest mig mot honom", säger Herren, "och jag ska förhindra att hans barn eller barnbarn någonsin kommer att sitta på Babylons tron.</v>
<v n="23">Jag ska göra Babylon till en sumpmark och ett tillhåll för nattfåglar. Jag ska sopa landet med ödeläggelsens kvast", säger Herren, härskarornas Gud.</v>
<v n="24">Herren har svurit att göra detta! Detta är hans syfte och plan:</v>
<v n="25">"Jag har beslutat att bryta ner den assyriska armén, när den är i Israel, och krossa den mot mina berg. Mitt folk ska inte längre behöva vara deras slavar.</v>
<v n="26">Detta är min plan för hela jorden, och jag ska utföra den genom min väldiga makt, som sträcker sig över hela världen.</v>
<v n="27">Herren, härskarornas Gud, har själv talat, och vem kan ändra hans planer? När han räcker ut sin hand för att göra något, vem kan då stoppa honom?"</v>
<v n="28">Detta budskap kom till mig samma år som kung Ahas dog:</v>
<v n="29">Gläd er inte, ni filisteer, över att den kung som besegrade er är död. Det är sant att den piska som slog er är sönderbruten, men hans son kommer att bli ett ännu värre gissel för er än han själv någonsin var! Ormen ska föda ännu en orm, en stingande giftorm!</v>
<v n="30">De fattigaste bland fattiga ska få vad de behöver. De ska få ro och vila! Men dig och dina ättlingar ska jag utplåna med hungersnöd och krig.</v>
<v n="31">Gråt och jämra er, ni filisteernas städer, för ni är dömda. Hela er nation kommer att drabbas. En vältränad armé ska falla över er från norr som ett mörkt moln.</v>
<v n="32">Vad ska vi säga till deras sändebud? Jo, tala om för dem att Herren har grundat Jerusalem och att han har beslutat att de fattiga bland hans folk ska få ta sin tillflykt inom dess murar.</v>
</c>
<c n="15">
<v n="1">Detta är Guds budskap till Moab:Över en natt ska dina städer Ar och Kir läggas i ruiner.</v>
<v n="2">Folket i Dibon ska gå till sina tempel för att gråta över det öde som drabbat Nebo och Medeba. Man ska raka av sig håret och skägget i sorg</v>
<v n="3">och gå omkring på gatorna klädda i säcktyg. Överallt hörs jämmer och klagan.</v>
<v n="4">Klagoropen i Hesbon och Eleale ska höras ända bort till Jahas. Moabs soldater kommer att ropa högt, bleka av skräck.</v>
<v n="5">Jag gråter och sörjer över Moab! Dess folk flyr till Soar och Eglat-Selisia. Gråtande tar man sig uppför vägen till Halluhit, och jämmer och klagan hörs efter vägen till Horonaim.</v>
<v n="6">Till och med floden Nimrim torkar ut! Gräset utmed stranden vissnar bort, och växtligheten dör.</v>
<v n="7">I en desperat flykt släpar man sina ägodelar över Pilträdsbäcken.</v>
<v n="8">Förtvivlade rop hörs längs hela Moabs gräns ända bort till Eglaim och Beer-Elim.</v>
<v n="9">Dimons vatten är rött av blod, men mer ska komma! Lejon ska jaga dem som överlever, både bland de flyende och dem som stannar kvar.</v>
</c>
<c n="16">
<v n="1">Moabs flyktingar från Sela på andra sidan öknen sänder lamm som gåva i hopp om fred med kungen i Juda.</v>
<v n="2">Kvinnorna i Moab är som hemlösa fåglar vid floden Arnons vadställen.</v>
<v n="3">Budbärarna som har med sig gåvan till Jerusalem ber om råd och hjälp. "Skydda oss! Överlämna oss inte till våra motståndare!</v>
<v n="4" t="5">Låt våra utstötta stanna bland er! Göm dem undan våra fiender! Gud kommer att löna er för er vänlighet mot oss. Om ni låter Moabs flyktingar slå sig ner bland er, ska Gud, när förstörelsen är över, upprätta Davids tron för alltid. På den tronen ska han sätta en god och rättvis kung."</v>
<v n="6">Är detta det stolta Moab, som vi hört talas så mycket om? Nu är all dess överlägsenhet borta!</v>
<v n="7">Därför gråter alla i Moab och sörjer över det hemsökta Kir-Hareset,</v>
<v n="8">över Hesbons övergivna fält och Sibmas tomma vingårdar. De fientliga krigsherrarna har trampat ner de plantor som gav utsökta viner, kända ända bort till Jaser i öknen och ner till havet.</v>
<v n="9">Därför gråter jag som Jaser över Sibmas vingårdar. Mina tårar ska flöda för Hesbon och Eleale, där sommarens frukt och gröda har förstörts.</v>
<v n="10">Nu är all glädje och all förväntan inför skördetiden borta. De glada sångerna i vingården hörs inte längre, och trampet i vinpressarna har upphört. Jag har gjort slut på all deras skördeglädje.</v>
<v n="11">Jag gråter och sörjer över Moab, och min förtvivlan över Kir-Heres är djup.</v>
<v n="12">Moabs folk ska i ångest och förtvivlan be till sina avgudar på bergshöjderna, men de kan inte hjälpa dem. De ska bönfalla dem i sina tempel, men de kan inte rädda dem.</v>
<v n="13" t="14">Allt detta som rör Moab har sagts förut, men nu säger Herren än en gång, att inom tre år ska Moabs ära och glans vara försvunnen och endast några få ska fortfarande vara vid liv.</v>
</c>
<c n="17">
<v n="1">Detta är Guds budskap till Damaskus, Arams huvudstad:Se, Damaskus är borta! Staden finns inte längre. Bara en hög ruiner!</v>
<v n="2">Aroers städer är övergivna. Där betar får, och de lägger sig ner lugnt och stilla. Ingen finns som kan störa dem.</v>
<v n="3">Israels styrka och Damaskus makt ska ta slut, och det som finns kvar av Aram ska förstöras. På samma sätt som Israels härlighet försvunnit, ska nämligen också deras härlighet försvinna, förklarar Herren, härskarornas Gud.</v>
<v n="4">Ja, Israels härlighet ska fördunklas, när fattigdomen smyger sig över landet.</v>
<v n="5">Israel ska vara lika tomt och övergivet som de skördade sädesfälten i Refaimsdalen.</v>
<v n="6">Bara några få människor ska bli kvar, som kvarblivna oliver på träd som redan skördats - två eller tre i trädets topp och fyra eller fem längst ut på grenarna.</v>
<v n="7">Då ska de till sist tänka på sin Skapare och Gud och få respekt för den Helige i Israel.</v>
<v n="8">De ska inte längre be sina avgudar om hjälp och inte heller dyrka de gudar de själva har tillverkat. De ska inte längre ha något till övers för bilderna av Astarte och solgudarna.</v>
<v n="9">Deras största städer, som de övergav för Israels skull, ska ligga övergivna, igenväxta och förödda.</v>
<v n="10">Varför? Därför att du vänt dig bort från den Gud som kan rädda dig, från den klippa där du kan få skydd. Därför ska du aldrig få skörda, även om du planterar de dyrbaraste plantor.</v>
<v n="11">Inte ens om de växer så fint att de blommar redan samma dag du planterat dem. Din enda skörd ska vara sorg och obotlig plåga.</v>
<v n="12">Se på alla de nationer som stormar fram mot Guds land!</v>
<v n="13">Men även om de ryter som vågor när de bryts invid land, ska Gud ändå tysta dem. De kommer att fly, spridda som agnar för vinden och som flygsand.</v>
<v n="14">På kvällen väntar Israel i skräck, men i gryningen är dess fiender döda. Det är den rättvisa lönen för dem som plundrar och förgör Guds folk.</v>
</c>
<c n="18">
<v n="1">Ve dig, du land av gräshoppor längs Kus floder,</v>
<v n="2">som skickar sändebud med snabba papyrusbåtar över Nilen! Gå, ni snabbfotade budbärare, till ett välväxt och ståtligt folk, som är fruktat vida omkring, en nation som besegrar och kuvar andra, där ett egendomligt språk talas och vars land delas av floder. Detta är ett budskap till dig:</v>
<v n="3">Ni, alla folk på jorden, lägg märke till det stridsbanér jag reser på bergen, och lyssna till stridstrumpeten när den ljuder.</v>
<v n="4">Detta säger Herren till mig: "Jag ska vara stilla och bara se på från min plats i solskenets skimrande hetta och från daggens moln, när det sänker sig över skörden."</v>
<v n="5">Men innan ni börjar anfallet, medan era planer är som mogna druvor, ska han skära av er som med en vass kniv. Han ska ta bort alla vinrankor som grenar ut sig.</v>
<v n="6">Era stora arméer ska bli kvar på fälten och till mat för bergens fåglar och vilda djur. Gamar ska slita i kropparna hela sommaren, och rovdjur ska gnaga på benen hela vintern.</v>
<v n="7">Men det ska komma en tid, när detta välväxta och ståtliga folk, som är fruktat vida omkring, en nation som besegrar och kuvar andra, där ett egendomligt språk talas och vars land delas av floder, ska bära fram gåvor till Herren, härskarornas Gud, i Jerusalem, där hans namn finns.</v>
</c>
<c n="19">
<v n="1">Detta är Guds budskap om Egypten:Se, Herren kommer emot Egypten på ett snabbt moln. Avgudarna bävar, och egyptierna blir förskräckta.</v>
<v n="2">"Jag ska få egyptier att strida mot egyptier, bror mot bror, granne mot granne, stad mot stad, kungaätt mot kungaätt.</v>
<v n="3">Deras visa män ska inte ha några råd att komma med. De kommer att vända sig till avgudarna för att få visdom, och de ska fråga spåmän, trollkarlar och häxor om råd.</v>
<v n="4">Jag ska överlämna Egypten till en hård och grym herre, till en ond kung, säger Herren, härskarornas Gud.</v>
<v n="5">Vattnet i Nilen ska torka ut och flodbanken spricka av torkan.</v>
<v n="6">Kanalerna ska stinka och gräs och vass vissna bort.</v>
<v n="7">All grönska utmed floden och i floddeltat ska vissna och jorden torka och föras bort av vinden.</v>
<v n="8">Alla fiskare ska sörja över att de inte kan få fisk, varken med krok eller nät.</v>
<v n="9">De som bearbetar lin ska ge upp i brist på vatten till beredningen,</v>
<v n="10">och vävare och andra som arbetar för lön ska gripas av ångest.</v>
<v n="11">Vilka dårar är inte rådgivarna i Soan! Faraos visa rådgivare förmedlar bara dårskap! Vågar de tala om för Farao från vilka visa män de härstammar?</v>
<v n="12">Vad är det som har hänt dina 'visa rådgivare', Farao? Vart har deras visdom tagit vägen? Om de nu är så kloka, låt dem då säga vad Herren tänker göra med Egypten.</v>
<v n="13">De 'visa i Soan' är dårar, och de från Memfis är bedragna. De som skulle leda folket rätt har lett Egypten vilse med sina råd.</v>
<v n="14">Herren har gjort så att de försvinner och får Egypten att ragla som en drucken i sina spyor.</v>
<v n="15">Egypten kan inte räddas av någon eller något, och det finns ingen som kan visa landet den rätta vägen.</v>
<v n="16">Egyptierna ska då vara som svaga kvinnor som fruktar och bävar under Herrens utsträckta hand.</v>
<v n="17">Namnet Juda ska skapa skräck i deras hjärtan, för Herren, härskarornas Gud, har gjort upp sina planer mot dem.</v>
<v n="18">Vid den tiden ska fem städer i Egypten följa Herren, och dess invånare tala språk från Kanaan. En av dessa är Ir-Haheres, "Solstaden".</v>
<v n="19">Mitt i landet kommer det att finnas ett altare åt Herren, och vid gränsen ett monument till Herrens ära.</v>
<v n="20">Detta kommer att bli tecknet på trohet mot Herren, härskarornas Gud. När de sedan ber till Herren om hjälp mot sina förtryckare, ska han sända dem en Frälsare som befriar dem.</v>
<v n="21">Den dagen ska Herren göra sig känd för egyptierna. Ja, de ska lära känna Herren och ge sina offer åt honom. De ska avlägga löften inför Gud och hålla dem.</v>
<v n="22">Herren kommer att slå Egypten och sedan upprätta landet igen! Egyptierna kommer nämligen att vända sig till Herren, och han ska lyssna till deras bön och hjälpa dem.</v>
<v n="23">Den dagen ska det gå en huvudväg från Egypten till Assyrien, och egyptier och assyrier ska fritt kunna resa fram och tillbaka mellan sina länder, och de ska be till samme Gud.</v>
<v n="24">De ska vara allierade med Israel. Dessa tre länder ska hålla samman, och Israel ska bli till välsignelse för de andra och för hela världen.</v>
<v n="25">Herren ska nämligen välsigna Egypten och Assyrien på grund av deras vänskap med Israel. Han ska säga: "Välsignelse över Egypten, mitt folk. Välsignelse över Assyrien, landet som jag har format. Välsignelse över Israel, mitt arv!"</v>
</c>
<c n="20">
<v n="1">Samma år som Sargon, kungen i Assyrien, skickade överbefälhavaren för sin armé mot filisteernas stad Asdod och intog den,</v>
<v n="2">gav Herren ett uppdrag till Jesaja, Amos son. Han sa: "Jesaja, ta av dig dina kläder av säcktyg och dina sandaler!" Jesaja gjorde som han blivit tillsagd och gick omkring naken och barfota.</v>
<v n="3">Sedan sa Herren: "Min tjänare har nu gått omkring naken och barfota i tre år. Han är ett tecken på de svåra motgångar som jag ska låta komma över Egypten och Etiopien.</v>
<v n="4">Kungen i Assyrien ska föra bort egyptierna och etiopierna som fångar, de ska få gå nakna och barfota, både unga och gamla, till en skam för dem själva.</v>
<v n="5" t="6">De som räknat med Etiopien som ett skydd mot Assyrien kommer att förskräckas och undra: 'Om det här kunde hända med Egypten, vad har då vi för chans att klara oss?'"</v>
</c>
<c n="21">
<v n="1">Detta är Guds budskap om Babylon:Stor förödelse kommer över dig från den fruktansvärda öknen. Som en storm far den fram från söder!</v>
<v n="2">Jag ser en fruktansvärd syn! Gud talar om för mig vad han tänker göra. Jag ser hur du har blivit plundrad och ödelagd. Elamiter och meder ska delta i belägringen. Babylon kommer att falla, och alla de folk det förtryckt ska sluta att klaga.</v>
<v n="3">Smärtan skakar min kropp och det känns som när en kvinna ska föda. Jag blir förstummad av vad jag hör och förtvivlad över vad jag ser.</v>
<v n="4">Allt går runt för mig, och mitt hjärta slutar nästan att slå. Jag är rädd. Nattens vila, som jag förut längtade efter, har blivit en fasa.</v>
<v n="5">Titta! Man förbereder en stor fest. Man dukar fram mat, äter och dricker. Ta din sköld och gör dig färdig för strid! Du har blivit anfallen!</v>
<v n="6" t="7">Herren sa till mig: "Sätt ut en vakt på stadsmuren, som kan rapportera vad han ser. När han ser hästdragna vagnar och åsnor och kameler måste han vara beredd!"</v>
<v n="8" t="9">Jag ställde alltså ut en vakt på muren, och till slut ropade han: "Här har jag stått på min post dag efter dag och natt efter natt. Men nu äntligen kommer det någon. Ja, här kommer en man i vagn bakom hästar!"Då hörde jag en röst ropa: "Babylon har fallit, och alla dess avgudar ligger krossade på marken."</v>
<v n="10">Mitt folk, ni som ligger krossade på tröskplatsen. Jag har berättat för er allt vad Herren, härskarornas och Israels Gud, har sagt.</v>
<v n="11">Detta är Guds budskap till Edom:Någon ropar till mig från Edom: "Vakt, händer det något? Vakt, händer det något? Hur långt är det kvar till morgonen?"</v>
<v n="12">Vakten svarar: "Morgonen kommer, men också natten är på väg. Fråga gärna, och kom tillbaka och fråga igen!"</v>
<v n="13">Detta är Guds budskap till Arabien:Ni karavaner från Dedam som slår läger i Arabiens öknar.</v>
<v n="14">Ni som bor i Tema, för ut mat och vatten till flyktingarna!</v>
<v n="15">De har flytt undan dragna svärd, vassa pilar och krigets fasor!</v>
<v n="16">"Men om ett år", säger Herren, "ska det vara slut på fienden och den mäktiga stammen Kedars väldiga makt.</v>
<v n="17">Bara några få av dess starka bågskyttar ska överleva." Herren, Israels Gud, har talat.</v>
</c>
<c n="22">
<v n="1">Detta är Guds budskap om Jerusalem och till 'Synernas dal':Vad är det som händer? Varför springer alla upp på taken? Vad ser de?</v>
<v n="2">Hela staden är i uppror. Vad är det som har drabbat den? Kroppar ligger utspridda överallt, människor har dött av pest och inte i strid.</v>
<v n="3">Alla dina ledare flyr. De kapitulerar utan att använda sina vapen. Folket försöker också komma undan, men de blir tillfångatagna.</v>
<v n="4">Låt mig få vara ensam och gråta! Försök inte trösta mig. Låt mig gråta över mitt folk när jag ser hur det går under!</v>
<v n="5">Vilken fruktansvärd dag med förvirring och skräck från Herren Gud, den Allsmäktige. Jerusalems murar har brutits ner och dödsskrik ekar kring bergen.</v>
<v n="6" t="7">Elamiterna är bågskyttar, och de tar sina hästar och vagnar, och Kirs män håller upp sköldarna. De fyller dina ljuvliga dalgångar med ryttare och trängs vid dina portar.</v>
<v n="8">Gud har dragit undan sitt beskydd. Ni ser er den dagen om efter vapen!</v>
<v n="9" t="11">Ni inspekterar Jerusalems murar och ser att de behöver repareras. Ni ser över husen och river ner några för att få material till att laga murarna. Ni samlar upp vatten i den nedre dammen och bygger en ny damm mellan murarna för dess vatten. Men inga planer kommer att kunna hjälpa er. Ni ber ju aldrig Gud om hjälp, och det är han som låter allt detta drabba er. Han är den som för länge sedan planerat det här.</v>
<v n="12">Herren, härskarornas Gud, kallade er till bättring, till att gråta och sörja och till att raka era huvuden i sorg över era synder och bära kläder sydda av säcktyg, allt för att visa er ånger.</v>
<v n="13">Men i stället sjunger ni, dansar, spelar och firar. "Låt oss äta, dricka och vara glada", säger ni. "Vad spelar det för roll? I morgon kanske vi dör."</v>
<v n="14">Herren, härskarornas Gud, har talat om för mig att denna synd inte blir förlåten så länge ni lever. Bara döden väntar er.</v>
<v n="15" t="16">Herren, härskarornas Gud, sa också till mig: "Gå och säg till Sebna, palatsets föreståndare: 'Vem tror du att du är, som bygger den här vackra graven åt dig själv i klippan?</v>
<v n="17">Herren, som tillät att du fick vara så praktfullt klädd, ska överge dig och sända dig i fångenskap, du mäktige man!</v>
<v n="18">Han kommer att forma dig som en liten boll i sin hand och kasta dig långt bort till ett stort land, där du ska dö, och där dina hästar och vagnar ska bli kvar. Du är en skamfläck för ditt folk!</v>
<v n="19">Ja, jag ska köra ut dig ur ditt palats. Jag ska dra ner dig från din högt uppsatta position.</v>
<v n="20">Och sedan ska jag låta Eljakim, Hilkias son, efterträda dig.</v>
<v n="21">Han ska få din mantel och ditt bälte, din titel och makt, och han ska bli en far för folket i Jerusalem och hela Juda.</v>
<v n="22">Jag ska ge honom ansvaret över hela mitt folk. Det han säger ska ske, och ingen ska kunna stoppa honom.</v>
<v n="23" t="24">Jag ska göra honom stark och pålitlig, som en kil indriven för att ge stadga. Han ska vara till heder för sin far och sin familj, och hela hans släkt ska vara beroende av honom och hans rykte.'"</v>
<v n="25">Men den dagen kommer kilen att lossna. Allt som den har hållit uppe ska falla tillsammans med den, för Herren har talat.</v>
</c>
<c n="23">
<v n="1">Detta är Guds budskap till Tyrus:Gråt, ni handelsfartyg, som vänder tillbaka hem från avlägsna länder! Gråt över er hamn, som inte längre finns! De rykten ni hörde på Cypern var sanna!</v>
<v n="2">Det är tyst från ön och från Sidons köpmän, som gjort sig så rika på sjöfarten.</v>
<v n="3">Över vattnen kom säd från Sikor och från Nildeltats skördar, som gav rik vinst i handeln med många nationer.</v>
<v n="4">Ni kan stå där med er skam, både du Sidon och du Tyrus, fästningen vid havet!</v>
<v n="5">När Egypten får höra nyheten, kommer det att bli stor sorg där.</v>
<v n="6">Fly till Tarsis, ni som bor i Tyrus, och sörj när ni ger er iväg!</v>
<v n="7">Är detta allt som finns kvar av er gamla anrika stad, vars invånare har befolkat avlägsna länder genom sina resor?</v>
<v n="8">Vem har låtit denna förödelse komma över Tyrus, som byggde upp nya riken i sina kolonier och låg främst i världshandeln?</v>
<v n="9">Härskarornas Gud har gjort det för att krossa din stolthet och visa sitt förakt för all mänsklig storhet.</v>
<v n="10">Segla vidare, ni handelsskepp, ända bort till Nilen, för er hamn är borta.</v>
<v n="11">Herren räcker ut sin hand över haven och skakar jordens kungariken. Han har uttalat domen över denna stora handelsmakt för att bryta ner den.</v>
<v n="12">Han säger: "Aldrig mer ska du bli glad och stark, du kränkta oskuld, du Sidons dotter. Inte ens om du flyr till Cypern, ska du få någon vila."</v>
<v n="13">Se på det som en gång var Babylon och som Assyrien har gjort till ett ökenland utan betydelse. De belägrade staden, rev ner dess palats och lade den i ruiner.</v>
<v n="14">Gråt, ni handelsskepp över att er hemmahamn är förstörd!</v>
<v n="15" t="16">I sjuttio år kommer Tyrus att vara bortglömt. Under en annan kung ska det ske med Tyrus som det berättas i sången om den prostituerade: "Ta din harpa och vandra genom staden, du som är bortglömd av alla. Spela på din harpa och sjung så att man kommer ihåg dig!"</v>
<v n="17">Ja, efter sjuttio år ska Herren ge Tyrus liv på nytt, men staden kommer att vara som förut. Man ska leva på samma ogudaktiga sätt som tidigare.</v>
<v n="18">Men nu ska dess handel ge vinsten åt Herren! Man ska inte samla på lager utan använda den till mat och kläder i överflöd till dem som lever för Herren.</v>
</c>
<c n="24">
<v n="1">Se! Herren ödelägger jorden och förstör allt. Han skingrar dess bebyggare över hela jorden.</v>
<v n="2">Präster och vanligt folk, tjänare och herrar, slavflickor och husmödrar, köpare och säljare, långivare och låntagare, ingen ska komma undan.</v>
<v n="3">Jorden kommer att bli fullkomligt tom och utplundrad. Herren har talat.</v>
<v n="4" t="5">Jorden får lida för folkets synder. Den orkar inte längre. Säden vissnar bort och molnen ger inget regn. Allt drabbas av sönderfall. Folket har förvrängt Guds lagar och brutit hans eviga förbund.</v>
<v n="6">Därför vilar Guds förbannelse över världen. Jordens inbyggare måste ta sitt straff. Endast några ska överleva.</v>
<v n="7">All glädje i livet försvinner. Ingen förnyelse äger rum och inget av det gamla består. De som ska sprida glädje suckar och klagar.</v>
<v n="8">Det hörs inte längre några glada melodier från harpor och pukor. Det är slut på den lyckliga tiden.</v>
<v n="9">Man dricker inte vin och sjunger längre, och de starka dryckerna ger en bitter eftersmak.</v>
<v n="10">Den ödelagda staden är övergiven. Varje port är låst och reglad.</v>
<v n="11">Folk skockar sig på gatorna och ropar efter vin. Glädjen är borta och allt är tristess.</v>
<v n="12">Staden har lämnats i ruiner, och stadsportarna är sönderslagna.</v>
<v n="13">Så ska det vara bland folken över hela jorden, som när ett olivträd är avplockat och en sädesåker är renplockad.</v>
<v n="14">Men det fåtal som finns kvar ska ropa och sjunga av glädje. De som bor i väster ska prisa Guds majestät,</v>
<v n="15" t="16">och de som bor i öster ska svara med lovsång. Hör hur de sjunger till Herrens ära från jordens alla hörn! De prisar den Rättfärdige!Men mitt hjärta är tyngt av sorg, för fortfarande finns det ondska och förräderi överallt.</v>
<v n="17">Förtryck och fångenskap är fortfarande er lott, ni alla jordens människor!</v>
<v n="18">När ni flyr i ångest kommer ni att falla i en grop, och när ni klättrar ut ur gropen fastnar ni i en fälla. Himlen håller inget tillbaka, och hela världen ska darra av förskräckelse.</v>
<v n="19">Jorden skakar och rämnar. Allt kommer att vara förlorat.</v>
<v n="20">Världen ska ragla som en drucken och svaja som en hydda i storm. Den ska falla och inte resa sig igen, för dess synd är stor.</v>
<v n="21">På den dagen ska Herren straffa de fallna änglarna i himlen och jordens kungar.</v>
<v n="22">De ska samlas ihop som fångar i en fängelsehåla och dömas.</v>
<v n="23">Sedan ska härskarornas Herre bestiga sin tron på Sion och i härlighet regera i Jerusalem, inför alla de äldste bland hans folk. Det kommer att råda en sådan härlighet att solen och månen förbleknar.</v>
</c>
<c n="25">
<v n="1">Herre, jag vill prisa och lova ditt namn, för du är min Gud. I din fullkomliga trofasthet har du fullföljt dina planer, precis som du förutsa!</v>
<v n="2">Du förvandlar rika städer till grushögar. Befästningar har du lagt i ruiner. Vackra palats i fjärran länder har försvunnit och kommer aldrig mer att byggas upp.</v>
<v n="3">Därför darrar mäktiga folk inför dig, och grymma regimer ska lyda dig och upphöja ditt namn.</v>
<v n="4">Men för de fattiga, Herre, är du en tillflykt i stormen, en skugga i hettan och ett skydd mot obarmhärtiga människor, som likt en störtskur slår mot lerväggen.</v>
<v n="5">Som ett hett och torrt land får svalka av molnen, så ska du kyla ner de väldiga nationernas högmod.</v>
<v n="6">Här på berget Sion i Jerusalem ska Herren, härskarornas Gud, ordna ett gästabud för alla nationer, en underbar fest med god mat och utsökta viner och kött av bästa slag.</v>
<v n="7">Då ska han skingra det mörka moln, den dödens svepning, som täcker jorden.</v>
<v n="8">Han ska för alltid göra slut på döden. Herren Gud ska torka bort alla tårar och avvända det hån och förakt som riktas mot hans folk och land. Herren har talat, och han ska också göra detta!</v>
<v n="9">På den dagen ska man säga: "Det här är vår Gud, den som vi trodde och väntade på. Nu är han äntligen här. Låt oss vara glada!"</v>
<v n="10">För Herrens goda hand ska vila över Jerusalem, och Moab ska trampas ner som halm i dyn under hans fötter.</v>
<v n="11">De kommer att få kräla i gödsel och orenhet. Gud ska göra slut på deras stolthet över vad de kan åstadkomma.</v>
<v n="12">Moabs höga murar ska förstöras och brytas ner till grus.</v>
</c>
<c n="26">
<v n="1">På den dagen ska hela Juda land sjunga denna sång:"Vår stad är stark! Vi är omgivna av Guds frälsnings murar!</v>
<v n="2">Öppna portarna så att de nationer som älskar Herren kan komma in.</v>
<v n="3">Alla dem som är uthålliga i sin tro vill han bevara i fullkomlig frid.</v>
<v n="4">Lita alltid på Herren Gud, för hos honom finns den eviga styrkan!</v>
<v n="5">Han ödmjukar de stolta och slår ner dem. Väldiga städer krossar han till grus, och deras murar låter han rasa samman,</v>
<v n="6">men de fattiga och ödmjuka kan vandra fram där i frihet.</v>
<v n="7">För de rättfärdiga är vägen jämn. Gud har jämnat ut den framför dem.</v>
<v n="8">Herre, vi vill göra din vilja! Våra hjärtan längtar efter att få förhärliga ditt namn.</v>
<v n="9">Hela natten söker jag dig. Jag söker Herren av uppriktigt hjärta, för det är bara när du dömer och straffar, som människorna vänder om från sin ondska och gör det som är rätt.</v>
<v n="10">Att du är god mot de onda hjälper inte. De fortsätter i sin ogudaktighet och bryr sig inte om ditt majestät.</v>
<v n="11">De lyssnar inte när du varnar, och de ser inte din hand som är lyft mot dem. Visa dem hur mycket du älskar ditt folk! Då kanske de kommer att skämmas. Ja, låt dem brinna i den eld som är avsedd för dina fiender!</v>
<v n="12">Herre, ge oss en varaktig fred. Allt vi har och allt vi är kommer från dig!</v>
<v n="13">Herre, vår Gud, en gång dyrkade vi andra gudar, men nu tillber vi bara dig.</v>
<v n="14">De som vi förut tillbad och tjänade är döda och borta och kommer aldrig mer igen. Du kom och förgjorde dem, och nu är de för länge sedan bortglömda.</v>
<v n="15">Du har gjort vårt folk stort och mäktigt. Du har utvidgat vårt lands gränser!</v>
<v n="16">Herre, i sina svårigheter sökte de dig. När ditt straff kom över dem, viskade de en bön.</v>
<v n="17">Vi plågades, som kvinnor i födslovåndor ropade vi och vred oss i smärta.</v>
<v n="18">Vi kämpade, men till ingen nytta. Trots alla våra försök har vi inte lyckats vara ett föredöme för världen.</v>
<v n="19">Men vi har ditt löfte att de som vilar i graven ska vakna upp och sjunga av glädje! Livets ljus från Gud ska en dag falla över dem som dagg!</v>
<v n="20">Gå hem, mitt folk, gå in i era hus och lås dörrarna om er! Göm er en stund, tills Guds vrede över hans fiender har ebbat ut.</v>
<v n="21">Se! Herren kommer från himlen för att straffa jordens folk för deras synder. Jorden ska inte längre kunna dölja blodet från de slagna. De skyldiga ska bli avslöjade.</v>
</c>
<c n="27">
<v n="1">På den dagen ska Herren ta sitt fruktade svärd och straffa Leviatan, ormen, som rör sig så kvickt, den ringlande ormen, havets drake.</v>
<v n="2">På den dag då Israel befrias ska man sjunga:</v>
<v n="3">Israel är min vingård. Jag, Herren, ska sköta de fruktbara vinrankorna. Jag ska vattna dem och vaka över dem dag och natt för att hålla fienden borta.</v>
<v n="4" t="5">Min vrede är borta. Om jag upptäcker törnen och tistlar bland dem, ska jag bränna upp detta. Men låt dem söka sig till mig för att få ro och beskydd.</v>
<v n="6">Den dag kommer, då Israel ska slå rot, knoppas och blomma för att fylla hela jorden med sin frukt!</v>
<v n="7" t="8">Har Gud straffat Israel lika hårt som han straffade dess fiender? Nej, han har förgjort dess fiender, men Israel har han straffat genom att föra bort det i fångenskap långt från hemlandet, som om det drivits bort av den heta ökenvinden.</v>
<v n="9">Varför gjorde Gud så? Jo, för att rena Israel från all synd och befria det från avgudar och avgudaaltaren. Dessa gudar kommer aldrig mer att bli dyrkade.</v>
<v n="10">De befästa städerna kommer att ligga tysta och tomma. Husen är övergivna, på gatorna växer gräs och boskap strövar omkring och äter upp allt grönt på träd och buskar.</v>
<v n="11">När en gren har torkat bryts den av och eldas upp som ved. Sådant är mitt folk, dåraktigt och oförståndigt, för de vänder sig bort från Gud. Därför kommer inte han som skapat dem att tycka synd om dem eller visa dem barmhärtighet.</v>
<v n="12">Men den dag kommer när Herren ska samla dem en och en, som man plockar ax efter tröskningen, ett efter ett, ända från Eufrat och till Egyptens gräns.</v>
<v n="13">På den dagen ska en mäktig basun ljuda, och många som är nära att gå under i Assyrien och Egypten ska bli räddade och föras tillbaka till Jerusalem. Där ska de tillbe Herren på hans heliga berg.</v>
</c>
<c n="28">
<v n="1">Ve över dig Samaria med dina rika dalar. Samaria, du stad som är drinkarnas stolthet! Ve över din bleknande skönhet.</v>
<v n="2">Herren ska sända en mäktig armé mot dig. Den ska komma som en hagelskur och slå dig till marken.</v>
<v n="3">Den stolta staden Samaria, de rusiga drinkarnas stolthet, ska bli omkullvräkt och trampad under fiendens fötter.</v>
<v n="4">Den var så skön en gång i tiden, omgiven av bördiga dalar, men dess skönhet ska avta och plötsligt ska den vara borta, ivrigt avplockad som ett moget fikon att begärligt slukas av en hungrig!</v>
<v n="5">Den dagen ska Herren, härskarornas Gud, själv bli er härlighet och krona, ni som fortfarande finns kvar.</v>
<v n="6">Han kommer att få era domare att längta efter rättvisa, och era soldater, som kämpar till det yttersta utanför portarna, att fatta nytt mod i striden.</v>
<v n="7">Men nu styrs Jerusalem av druckna män! Präster och profeter raglar fram och gör det ena misstaget efter det andra.</v>
<v n="8">Deras bord är täckta av spyor och det finns inte en enda ren fläck någonstans.</v>
<v n="9">Man säger om mig: "Vem tror Jesaja att han är, när han talar på det där sättet till oss? Är vi småbarn som inte förstår vuxet tal?</v>
<v n="10">Han bara tjatar och tjatar om än det ena, än det andra!"</v>
<v n="11">Men ingen vill lyssna. Det enda språk de förstår är när de blir straffade. Gud kommer därför att straffa dem genom att sända folk mot dem som talar ett främmande språk. Först då kommer de att lyssna!</v>
<v n="12">De skulle ha kunnat få lugn och ro i landet, om de bara lytt Herren. Han sa det till dem, men de ville inte lyssna på honom.</v>
<v n="13">Därför måste Herren upprepa det gång på gång och på olika sätt för att försöka få dem att förstå. Ändå kommer de att snubbla och falla, göra sig illa, gå i fällan och bli fångade.</v>
<v n="14">Så lyssna nu, ni alla hånfulla ledare i Jerusalem!</v>
<v n="15">Ni skryter med att ha gjort upp med döden och sålt er själva till djävulen för att få hans beskydd mot assyrier och babylonier. Ni menar att dessa inte kan göra er något, därför att ni beskyddas av en som är listigare än de.</v>
<v n="16">Men Herren Gud säger: Se, jag lägger en hörnsten i Sion, en som det är tryggt att bygga på. Den som tror på den behöver aldrig mer fly.</v>
<v n="17">Jag ska ta rättvisans mätsnöre och rättfärdighetens sänklod och undersöka grundmuren ni har gjort. Den ser kanske bra ut, men den är så klen att en hagelstorm kan slå den till marken. Fienden kommer som en flod mot den, och ni kommer att dränkas.</v>
<v n="18">Jag ska upphäva ert förbund med döden och djävulen, och när den fruktansvärda fiendevågen kommer, ska ni därför slås till marken.</v>
<v n="19">Gång på gång ska vågen komma och föra er med sig, ända tills den hela och fulla sanningen i mina varningar har gått upp för er.</v>
<v n="20">Sängen som ni har gjort blir för kort och filten inte tillräckligt stor att svepa in sig i.</v>
<v n="21">Herren kommer plötsligt i sin vrede, som på berget Perasim och i Gibeon, för att göra något för honom ovanligt, nämligen att förgöra sitt eget folk!</v>
<v n="22">Hånle därför inte längre, för då kommer ert straff att bli ännu värre. Herren, härskarornas Gud, har förklarat för mig att han helt enkelt beslutat sig för att krossa er.</v>
<v n="23" t="24">Hör på mig nu, lyssna noga! Inte är det väl så att en lantbrukare bara bearbetar jorden och aldrig sår? Han inte bara plöjer och harvar!</v>
<v n="25">Han sår olika sorters säd, varje sort på dess särskilda åkerlapp!</v>
<v n="26">Han vet precis hur han ska göra, för Gud har gett honom förstånd.</v>
<v n="27">Han tröskar inte heller all gröda på samma sätt. Dill och kummin behandlas olika.</v>
<v n="28">Brödsäd ska malas och kan därför tröskas med måtta.</v>
<v n="29">Herren, härskarornas Gud, är en underbart vis lärare och rådgivare.</v>
</c>
<c n="29">
<v n="1">Ve över Jerusalem, Davids stad. År efter år frambär du många offer,</v>
<v n="2">men jag ska sända straff över dig, och då kommer det att bli sorg och tårar. Jerusalem ska bli vad dess namn "Ariel" betyder, ett altare täckt med blod.</v>
<v n="3">Jag ska omringa Jerusalem, belägra det och bygga upp befästningar för att inta det.</v>
<v n="4">Din röst ska knappt kunna uppfattas, där du ligger begravd i dammet.</v>
<v n="5">Men plötsligt ska dina mäktiga fiender drivas på flykten och skingras som agnar för vinden.</v>
<v n="6">I ett nu ska jag, Herren, komma över dem med åska, jordbävning, storm och eld.</v>
<v n="7">Alla nationer som strider mot Jerusalem ska försvinna som en hägring,</v>
<v n="8">ja, som när en hungrig drömmer om mat men fortfarande är hungrig när han vaknar, och som en törstig drömmer att han dricker men ändå försmäktar av törst när han slår upp ögonen. Så kommer dina fiender att drömma om en väldig seger, men förgäves.</v>
<v n="9">Är ni förvånade och häpna? Ni tror det inte? Fortsätt då att vara blinda om ni vill. Ni är som berusade, men inte av vin, ni raglar men inte av starka drycker!</v>
<v n="10">Herren har låtit en sömnens ande komma över er. Han har tillslutit profeternas ögon.</v>
<v n="11">Därför är alla dessa framtida händelser som en förseglad bokrulle för er. När ni räcker den till någon för att läsas, svarar han: "Den är förseglad."</v>
<v n="12">Om ni ger den åt en som inte kan läsa förklarar denne: "Jag kan inte läsa."</v>
<v n="13">Herren säger: "Eftersom detta folk säger att det är mitt men inte lyder mig, och eftersom deras gudsdyrkan bara är tomma ord,</v>
<v n="14">ska jag hämnas på dessa skrymtare och låta deras visaste rådgivare stå där som dårar."</v>
<v n="15">Ve över dem som försöker dölja sina planer för Gud och försöker hålla honom utanför det de tänker göra! "Gud kan inte se oss", säger de för sig själva. "Han vet inte vad som är på gång!"</v>
<v n="16">Men hur dum får man vara? Är inte krukmakaren större än den lerkruka han gjort? Inte ska väl det som är skapat säga till Skaparen: "Du gjorde mig inte!" Inte kan väl krukan säga till krukmakaren: "Du kan ingenting!"</v>
<v n="17">Snart, och det kommer inte att dröja länge, ska Libanons skogar bli åkermark och åkermark bli skogar.</v>
<v n="18">På den dagen ska de döva kunna höra ord som läses ur en bok, och i sitt mörker ska de blinda se mina planer.</v>
<v n="19">De ödmjuka ska än en gång bli fyllda av glädje från Herren, och de fattiga ska fröjdas i den Helige i Israel.</v>
<v n="20">Brottslingar ska försvinna, gycklarnas skara ska upplösas och alla de som varit med i sammansvärjningar ska dödas.</v>
<v n="21">Den våldsamme som slagits för minsta orsak, den som legat på lur för att slå ner domaren som fällt honom, och de som svurit falskt i domstolen ska alla utrotas.</v>
<v n="22">Därför säger Herren, han som befriade Abraham: Mitt folk ska inte längre darra av skräck och inte längre skämmas.</v>
<v n="23">När de ser de barn jag ger dem, ska de glädjas i mitt namn och prisa den Helige i Israel och stå fyllda av vördnad för honom.</v>
<v n="24">De som farit vilse ska tro sanningen, och de som klagat ska vara villiga att låta sig undervisas.</v>
</c>
<c n="30">
<v n="1">Ve över mina upproriska barn, säger Herren. Ni ber om råd av alla utom av mig och beslutar sådant som jag inte vill att ni ska göra. Ni umgås med sådana som inte tror och förökar därigenom era synder.</v>
<v n="2">Utan att fråga mig har ni sökt hjälp i Egypten och litat på Faraos beskydd.</v>
<v n="3">Men ni kommer att bli besvikna, förödmjukade och utskämda, för han har ingen möjlighet att infria sina löften att rädda er.</v>
<v n="4">Även om hans makt sträcker sig till Soan och Hanes,</v>
<v n="5">kommer den ändå inte att räcka till för er. Han kan inte hjälpa er det minsta!</v>
<v n="6">Ser ni hur de sakta rör sig genom öknen mot Egypten, karavaner av åsnor och kameler, tungt lastade med skatter för att betala för den hjälp Egypten ska ge. De drar fram genom eländiga trakter, där lejon och giftiga ormar håller till.</v>
<v n="7">Men Egypten kommer inte att ge något tillbaka! Egyptens löften är värdelösa! 'Den maktlösa' kallar jag landet!</v>
<v n="8">Gå nu och skriv ner detta omdöme om Egypten, så att det finns antecknat till tidens ände, i evighet, som en anklagelse mot Israel för dess otro.</v>
<v n="9">Om du inte skriver ner det, kommer man att påstå att jag aldrig varnade dem. "Nej, nej", kommer de att säga. "Det sa du aldrig!"De är inget annat än hårdhjärtade upprorsmakare.</v>
<v n="10" t="11">De säger till mina profeter: "Håll tyst, vi vill inte höra mer på er!" Eller också säger de: "Säg oss inte sanningen, utan bara det som låter bra, även om det är lögn. Sluta upp med denna dysterhet! Vi har hört mer än tillräckligt av vad 'Den Helige i Israel' vill säga."</v>
<v n="12">Men detta är svaret från den Helige i Israel:Därför att ni inte bryr er om vad jag säger och tror mer på bedragare och lögnare och inte gör bättring,</v>
<v n="13">ska svåra olyckor drabba er. De ska komma över er lika plötsligt som när en fallfärdig mur på en enda gång faller samman.</v>
<v n="14">Gud ska krossa er som man krossar en lerkruka! Han kommer inte att spara er. Det kommer inte ens att finnas en så stor bit kvar att den kan användas för att bära glöd från spisen eller lite vatten från källan.</v>
<v n="15">Herren Gud, den Helige i Israel, säger att det bara är genom att vända om till honom och vänta på hans hjälp, som ni ska kunna räddas. Er styrka ligger i stillhet och förtröstan, men detta saknar ni fullständigt.</v>
<v n="16">"Nej", säger ni. "Vi kommer att få vår hjälp från Egypten. Därifrån ska vi få snabba hästar för vår flykt." Men den enda snabbhet ni kommer att få se är den med vilken era fiender kommer att förfölja er!</v>
<v n="17">En av dem ska förfölja tusen av er! Fem av dem ska skingra er tills inte ens två av er flyr tillsammans. Ni kommer att likna ensamma träd på ensliga bergshöjder.</v>
<v n="18">Men ändå väntar Herren på att ni ska komma till honom, så att han får bevisa er sin kärlek. Han vill erövra er för att få välsigna er, precis som han har sagt. Herren håller alltid sina löften. Välsignade är alla de som väntar på hans hjälp!</v>
<v n="19">Mitt folk i Jerusalem, ni ska inte gråta längre, för han ska vara barmhärtig mot er när han hör era rop. Han ska svara er.</v>
<v n="20">Ja, även om han låter er leva på bröd och vatten, motgång och prövning, ska ni nu kunna förstå vad hans profeter säger.</v>
<v n="21">Om ni lämnar Herrens vägar och går vilse, kommer ni att bakom er få höra en röst som säger: "Nej, här är vägen, följ den!"</v>
<v n="22">Och ni kommer att göra er av med alla avgudar av silver och bildstoder av guld som om de var sopor. "Försvinn, vi vill inte se er mer!" ska ni säga till dem.</v>
<v n="23">Då ska Gud välsigna er med regn, när det är dags att så, och med underbart skördeväder och gröna ängar för er boskap.</v>
<v n="24">Oxar och åsnor ska äta av skördens överflöd under sitt arbete.</v>
<v n="25">När Gud då kommer för att förgöra era fiender, ska han låta ljuvliga vattenströmmar rinna utför varje berg och höjd.</v>
<v n="26">Månen ska lysa lika starkt som solen, och solskenet ska vara sju gånger klarare! Så ska det bli, när Herren kommer för att sköta om sitt folk och läka deras sår.</v>
<v n="27">Se, Herren kommer långt bortifrån, flammande av ilska, och omgiven av tjock rök. Hans läppar darrar av upprördhet. Hans ord är som en uppslukande eld.</v>
<v n="28">Hans vrede väller fram som en flod över alla. Han skakar om nationerna, smular sönder dem i sin vredes såll och lägger ett betsel i deras mun och för bort dem.</v>
<v n="29">Men Guds folk kommer att sjunga en glädjesång, en sång man sjunger om kvällen när det är fest. Man ska uppleva samma glädje som när man till flöjttoner drar upp till Jerusalem till Herrens berg, Israels klippa.</v>
<v n="30">Och Herren ska låta höra sin majestätiska röst, och hans mäktiga arm ska drabba hans fiender med stor vrede och med eld, storm och hagel.</v>
<v n="31">Herrens röst ska skrämma assyrierna, när han slår dem med sin maktspira.</v>
<v n="32">Vid varje slag ska hans folk glädjas under musik och sång.</v>
<v n="33">Likbålet har varit färdigt länge, förberett för Molok, den assyriske guden. Det har blivit ett stort bål. Herrens andedräkt ska antända det som utbrottet från en vulkan.</v>
</c>
<c n="31">
<v n="1">Ve över dem som far till Egypten för att få hjälp och litar på deras många hästar och vagnar i stället för att vända sig till den Helige i Israel och fråga honom om råd.</v>
<v n="2">Det är hos honom visheten finns, och han kommer att sända olycka över sitt olydiga folk. Han kommer att vända sig emot dem för allt ont de har gjort, och han kommer också att förgöra deras bundsförvanter.</v>
<v n="3">Egyptierna är bara människor och inga gudar! Deras hästar är av kött och blod och inte några övernaturliga varelser! När Herren sträcker ut sin hand mot dem, kommer de att falla tillsammans med dem som de försöker hjälpa. Tillsammans kommer de att gå under.</v>
<v n="4" t="5">Men detta har Herren låtit mig veta: När ett lejon ryter över sitt slagna byte, bryr det sig inte om herdarnas rop och skrik. Det fortsätter oberört att äta av det. På samma sätt ska Herren strida på Sions berg. Man ska inte kunna skrämma bort honom! Han, härskarornas Gud, ska sväva över Jerusalem som en fågel vakar över sitt bo, och han ska försvara staden och befria den.</v>
<v n="6">Därför bör ni som tillhör mitt folk, och som är upproriska, vända om till Gud.</v>
<v n="7">Jag vet att den dagen ska komma, när ni alla ska kasta bort era avgudar av guld och silver, som ni har gjort i er synd.</v>
<v n="8">Och assyrierna kommer att förgöras, men inte av människor. Guds svärd ska slå ner dem. De starka, unga assyrierna kommer att föras bort som slavar.</v>
<v n="9">Deras fästen ska falla och deras anförare ska darra av fruktan och fly, när de ser Israels stridsfanor, säger Herren. Guds eld ska brinna klart i Jerusalem.</v>
</c>
<c n="32">
<v n="1">En kung kommer, som ska råda i rättfärdighet och härskare som ska regera med rättvisa.</v>
<v n="2">Var man ska då vara som en tillflykt i stormen och som ett skydd för vinden, som vattenströmmar i ödemarken och som den svalkande skuggan av en väldig klippa i öknen.</v>
<v n="3">Då ska till slut Israels ögon öppnas, så att man ser Gud och lyssnar till hans röst.</v>
<v n="4">Till och med de mest otåliga kommer att se och förstå, och de som stammar av osäkerhet ska kunna tala flytande.</v>
<v n="5">Dåren kommer inte längre att kallas ädel och bedragare inte längre att respekteras.</v>
<v n="6">Alla ska känna igen en dåre på hans tal, som är fullt av ondska. Hans lögner om Gud och oförmåga att hjälpa medmänniskor avslöjar honom.</v>
<v n="7">Hans metoder är lömska och han förnekar även de mest uppenbara behov bland de fattiga.</v>
<v n="8">Men en ädel människa har goda planer och står för det som är rätt.</v>
<v n="9">Hör här, ni kvinnor som är så godtrogna och känner er så osäkra! Lyssna på vad jag har att säga!</v>
<v n="10">Snart, inom drygt ett år, kommer ni att få bekymmer. Vinskörden kommer att slå fel och det blir dåligt med frukt.</v>
<v n="11">Ni har all anledning att vara oroliga och bekymrade! Klä er i säcktyg och sörj!</v>
<v n="12">Sörj över era bördiga åkerfält, som snart är borta, och över den uteblivna vinskörden!</v>
<v n="13">Ert land kommer att översållas av tistlar och törnen. Era lyckliga hem och sorglösa städer finns snart inte längre.</v>
<v n="14">Befästningar ska överges, och städerna kommer att tömmas på folk. Där det var rikt bete för åsnor kommer får och getter att vallas,</v>
<v n="15">tills slutligen Herrens Ande från himlen faller över landet. Då ska öknen bli bördig mark och åkrarna bära dyrbara skogar.</v>
<v n="16">Rätt och rättvisa ska härska i hela landet,</v>
<v n="17">och med rättvisan följer frid, lugn och trygghet som ska vara i evighet.</v>
<v n="18">Mitt folk ska bo tryggt och ha en säker plats,</v>
<v n="19">men assyrierna ska förgöras och deras städer läggas i ruiner.</v>
<v n="20">Gud ska välsigna sitt folk. Överallt ska rika skördar mogna, och deras boskap ska beta fritt i landet.</v>
</c>
<c n="33">
<v n="1">Ve er assyrier, som har härjat och plundrat överallt men själva aldrig blivit utsatta för plundring. Ni räknar med att andra ska hålla sina löften till er, medan ni bedrar dem! Nu ska ni också bli bedragna och utrotade.</v>
<v n="2">Men var nådig mot oss, Herre, för vi har räknat med dig. Var vår styrka för var dag och vår frälsning när prövningen kommer!</v>
<v n="3">Fienden flyr, när han hör din röst. När du står upp, flyr folken.</v>
<v n="4">Alldeles som gräshoppor plundrar fält och vingårdar, ska Jerusalem plundra sina fiender.</v>
<v n="5">Herren är stor, och han bor i himlen. Han ska låta Jerusalem bli en plats där rättvisa, godhet och rättfärdighet råder.</v>
<v n="6">Herren är den säkra grunden i alla tider, en källa till vishet och kunskap - ja, gudsfruktan är nyckeln till dessa skatter.</v>
<v n="7">Men nu gråter era budbärare i bitter besvikelse, för assyrierna har vägrat acceptera deras rop om fred.</v>
<v n="8">Era vägar ligger öde, ingen vågar ge sig ut. Assyrierna har brutit sitt fredsfördrag och fäster sig inte alls vid de löften de gett i vittnens närvaro. De har inte respekt för någon.</v>
<v n="9">Hela Israels land är i svårigheter. Libanon vissnar. Saron har blivit vildmark. I Basan och Karmel fäller träden sina löv.</v>
<v n="10">Men Herren säger: Jag ska resa mig och visa min styrka.</v>
<v n="11">Ni assyrier kommer inte att vinna någonting genom alla era ansträngningar. Er egen andedräkt kommer att förvandlas till eld och döda er.</v>
<v n="12">Era trupper ska brännas till aska precis som törnen som huggs ner och kastas i elden.</v>
<v n="13">Hör här, vad jag har gjort, ni folk som bor långt borta! Och ni som är nära, lägg märke till min makt!</v>
<v n="14">Syndarna bland mitt folk darrar av fruktan. "Vem kan bo i närheten av denna eviga eld som förtär allt?" ropar de.</v>
<v n="15">Men jag ska säga er vilka som kan bo där: Alla de som är ärliga och uppriktiga, de som avstår från orättfärdig handel, de som inte tar mutor, de som inte deltar i sammansvärjningar mot någons liv och de som vägrar smida onda planer.</v>
<v n="16">Alla dessa ska kunna bo på höjderna. Bergens klippor ska vara deras skydd och trygghet. De ska bli försedda med mat och få allt vatten de behöver.</v>
<v n="17">Dina ögon ska se kungen i hans härlighet och ett vidsträckt land i fjärran.</v>
<v n="18">Din tanke ska då gå tillbaka till den fruktansvärda tid då de assyriska officerarna krävde skatt och hade makten över den intagna staden.</v>
<v n="19">Men nu slipper du se dem. Detta fräcka och hänsynslösa folk, som talar ett främmande språk, finns inte längre.</v>
<v n="20">I stället ska du få uppleva Jerusalem i fred, en plats där man tillber Gud, en stilla och fridfull stad.</v>
<v n="21">Herren ska vara en trygghetens flod för oss, en flod som ingen kan komma över.</v>
<v n="22">För Herren är vår domare, vår lagstiftare och vår kung. Han ska ta hand om oss och rädda oss.</v>
<v n="23">Fiendens segel hänger slaka på brutna master, med tåg som inte går att använda. Krigsbytet ska delas bland Guds folk. Till och med de lama ska vara med och få sin del.</v>
<v n="24">Ingen i Israel ska längre säga: "Jag är sjuk och hjälplös", för Herren ska förlåta det dess synder och välsigna det.</v>
</c>
<c n="34">
<v n="1">Kom och lyssna, alla jordens folk! Låt hela världen och allt som finns på jorden höra mina ord!</v>
<v n="2">Herren är upprörd över folken, och hans vrede är upptänd mot deras arméer. Han ska utrota dem fullständigt och utlämna dem till slakt.</v>
<v n="3">Deras döda ska bli lämnade obegravda, stanken av förruttnade kroppar ska fylla landet, och bergen ska flyta av deras blod.</v>
<v n="4">På den tiden ska stjärnorna upplösas och himlen rullas ihop som en bokrulle. Himlakropparna ska falla till marken som vissna löv och övermogen frukt.</v>
<v n="5">När mitt svärd har fullbordat sitt verk i himlen, kommer det över Edom, som jag har dömt till undergång.</v>
<v n="6">Herrens svärd dryper av blod. Det är fullt av fett, som från lamm och getter och bockars njurar. Herren ska ha en stor offerfest i Edom.</v>
<v n="7">De starkaste ska förgås, både bland de unga och de gamla. Landet ska dränkas i blod, och marken mättas av fett.</v>
<v n="8">Detta blir en hämndens dag, då Edom ska straffas för vad det gjort mot Israel.</v>
<v n="9">Floderna i Edom ska vara fyllda av brinnande tjära, och marken ska vara täckt av eld.</v>
<v n="10">Detta straff över Edom ska inte upphöra. Dess rök ska synas för all framtid. Landet ska ligga öde från generation till generation. Ingen människa ska längre bo där eller passera igenom.</v>
<v n="11">Hökar, hägrar, ugglor och korpar ska hålla till där. Gud ska döma landet till kaos och tomhet.</v>
<v n="12">Inget ska finnas kvar för dess furstar att bygga ett rike av, och deras släkter kommer att dö ut.</v>
<v n="13">Törnen ska växa upp i palatsen och nässlor i befästningarna, och det blir ett tillhåll för ökenrävar och ugglor.</v>
<v n="14">Ökenvarelser ska blanda sig med hyenor. Vildgetternas ljud kommer att höras i mörkret. Nattens djur ska skrika till varandra och demoner komma dit och vila.</v>
<v n="15">Där ska ugglan bygga sitt bo, lägga sina ägg, ruva och skydda sina ungar under sina vingar. Men också falkar ska komma i par.</v>
<v n="16">Läs i Herrens bok och lägg märke till allt han tänker göra! Inte något kommer att utelämnas. Alla djur kommer i par, därför att Herren har sagt så, och hans Ande ska låta allt ske.</v>
<v n="17">Han har delat upp landet och överlämnat det till dessa varelser. De ska ta det i besittning för alltid, från generation till generation.</v>
</c>
<c n="35">
<v n="1">Vildmarken och öknen ska glädjas under de dagarna, och öknen ska blomma.</v>
<v n="2">Som krokusen ska den spricka ut i blomning och ropa högt av glädje! Öknarna ska bli lika gröna som Libanons berg, sköna som ängarna vid berget Karmel och i Saron. Herren ska utbreda av sin härlighet där.</v>
<v n="3">Sprid glädje till alla missmodiga och berätta om detta!</v>
<v n="4">Ge nytt mod åt dem som är rädda! Säg till dem: "Var starka, var inte rädda, för Herren, er Gud, kommer att förgöra era fiender. Han kommer för att rädda er."</v>
<v n="5">När han kommer, ska han öppna de blindas ögon och de dövas öron.</v>
<v n="6">Den som är lam ska hoppa som en hjort, och de stumma ska ropa och sjunga! Källor ska bryta fram i vildmarken och strömmar av vatten i öknen.</v>
<v n="7">Förbränd mark ska förvandlas till dammar och källor, och där ökenschakalerna en gång höll till ska det växa vass och gräs!</v>
<v n="8">Genom detta område, som en gång var öken, ska det gå en huvudled. Den ska kallas Den heliga vägen. Inga ogudaktiga ska få vandra på den.</v>
<v n="9" t="10">Inga lejon eller andra vilda djur ska ligga på lur, och bara de som Herren befriat ska vandra där. De ska vandra hem till Sion under sång och glädje. För dem har all sorg och klagan försvunnit för alltid, och de ska jubla av evig fröjd.</v>
</c>
<c n="36">
<v n="1">I kung Hiskias fjortonde regeringsår gick Sanherib, kungen i Assyrien, till anfall mot Judas befästa städer och intog dem.</v>
<v n="2">Han sände då sin befälhavare med en väldig armé från Lakis för att möta kung Hiskia i Jerusalem. Där slog han läger i närheten av övre dammens utlopp, nära den väg som går förbi det fält där man brukar tvätta kläder.</v>
<v n="3">Eljakim, Hilkias son, som var chef för palatset, gick dit ut tillsammans med kungens sekreterare Sebna och kanslern Joa, Asafs son, för att träffa honom och förhandla.</v>
<v n="4">Den assyriske befälhavaren bad dem att gå tillbaka till Hiskia med detta budskap:"Den mäktige kungen i Assyrien frågar sig vad det är du sätter ditt hopp till.</v>
<v n="5">Du säger att du har en plan och makt att föra krig, men det är ju bara tomma ord!</v>
<v n="6">Egypten är en opålitlig bundsförvant. Det landet är som en avbruten käpp, som genomborrar din hand om du lutar dig mot den. Sådan är Farao mot alla som räknar med hans hjälp.</v>
<v n="7">Men du kanske menar att ni förlitar er på Herren, er Gud? Var det inte honom din kung förolämpade genom att riva ner hans tempel och hans altaren på höjderna och uppmana folket att bara tillbe vid de altaren som finns i Jerusalem?</v>
<v n="8" t="9">Min herre, kungen i Assyrien, ger dig detta erbjudande! Han ställer upp med 2.000 hästar om du har kuskar till stridsvagnarna. Hur kan du ens tänka dig att strida mot den minsta enhet i min armé? Du kommer inte att få någon hjälp från Egypten.</v>
<v n="10">Och du tror väl inte att jag har kommit hit utan att Herren gett mig i uppdrag att inta det här landet? Det var Herren som sa till mig: 'Gå och ödelägg det!'"</v>
<v n="11">Då uppmanade Eljakim, Sebna och Joa honom: "Tala arameiska till oss, för det kan vi förstå. Tala inte på hebreiska, för då kommer folket som står uppe på murarna att höra det."</v>
<v n="12">Men han svarade: "Min kung vill att alla i hela Jerusalem ska höra vad jag säger, inte bara ni! Han vill att de alla ska förstå att om ni inte kapitulerar, kommer den här staden att vara belägrad tills alla här är så utsvultna och törstiga att de kommer att äta sin egen avföring och dricka sin egen urin."</v>
<v n="13">Sedan ropade han på hebreiska så att alla som stod uppe på muren hörde honom: "Hör här vad den assyriske kungen säger!</v>
<v n="14">Låt inte Hiskia lura er, för han kan inte göra någonting för att rädda er.</v>
<v n="15">Låt honom inte övertala er att lita på Herren genom att påstå att Herren inte skulle tillåta att ni blev slagna av kungen i Assyrien.</v>
<v n="16">Hör inte på Hiskia, utan lyssna i stället till det erbjudande som kungen i Assyrien ger er. Öppna portarna och kom ut, så ska jag sedan låta var och en av er få en egen bit mark med vingård och fikonträd och en brunn med friskt vatten,</v>
<v n="17">tills jag kan ordna så att ni kan flytta till ett land som är mycket likt det här landet, ett land som ger goda skördar av säd och vin, och där det finns överflöd av allt.</v>
<v n="18">Låt inte Hiskia lura er på allt detta och få er att tro att Herren ska hjälpa er mot mina trupper! Har någonsin något annat lands gudar segrat över den assyriske kungen och hans här?</v>
<v n="19">Kommer ni inte ihåg vad jag gjorde med Hamat och Arpad? Kunde deras gudar rädda dem? Och hur var det med Sefarvaim och Samaria? Var finns deras gudar nu?</v>
<v n="20">Vilken av alla gudar i de länderna har kunnat rädda sitt folk från min makt? Varför tror ni då att er Gud kan rädda Jerusalem undan mig?"</v>
<v n="21">Men folket stod tyst och svarade inte med ett ord, för Hiskia hade gett dem order om detta.</v>
<v n="22">Eljakim, Hilkias son, Sebna, och Joa, Asafs son, återvände till Hiskia med sönderrivna kläder som ett tecken på sin sorg och talade om för honom allt som hade hänt.</v>
</c>
<c n="37">
<v n="1">När Hiskia fick höra resultatet av mötet, rev han också sönder sina kläder och klädde sig i säcktyg som ett tecken på sin sorg. Sedan gick han bort till templet för att be.</v>
<v n="2">Han sände chefen för palatset, Eljakim, sin sekreterare Sebna och de ledande bland prästerna till profeten Jesaja, Amos son. De var alla klädda i säcktyg,</v>
<v n="3">och de framförde detta budskap från Hiskia:"Det här är en dag full av besvärligheter, nöd och hädelse. Det är lika kritiskt för oss nu som när en kvinna ska till att föda men är för svag, så att barnet inte kommer ut.</v>
<v n="4">Men kanske Herren, din Gud, hörde hädelserna från den assyriske kungens representant, när han hånade den levande Guden. Gud kommer nog inte att låta honom gå fri från detta. Gud ska nog straffa honom för dessa ord. Jesaja, bed för oss som finns kvar!"</v>
<v n="5">När Jesaja hörde detta svarade han:</v>
<v n="6">"Tala om för Hiskia att Herren uppmanar honom att inte oroa sig för de hotelser denne assyriske lakej kom med och inte heller för hans hädelser.</v>
<v n="7">Ett rykte från Assyrien ska nämligen nå kungen, att han behöver återvända hem. Han ska då vända om till sitt eget land, och där ska jag se till att han blir dödad."</v>
<v n="8" t="9">Den assyriske befälhavaren lämnade nu Jerusalem och gick för att rådgöra med sin kung, som hade lämnat Lakis för att belägra Libna. Men just då fick kungen beskedet att Tirhaka, kronprinsen i Etiopien, gått till anfall mot honom söderifrån. När han fick höra detta, skickade han sändebud tillbaka till Hiskia i Jerusalem med detta meddelande:</v>
<v n="10">"Låt inte den Gud du tror på lura dig genom löften om att Jerusalem inte ska bli intaget av mig!</v>
<v n="11">Tänk bara på vad som har hänt där assyriska kungar har farit fram. De har krossat allt motstånd! Tro inte att ni på något sätt är annorlunda.</v>
<v n="12">Blev folken i Gosan, Haran och Resef, eller Edens barn i Telassar, räddade av sina gudar? Nej, de assyriska kungarna utrotade dem fullständigt!</v>
<v n="13">Och tänk på vad som hände med kungen i Hamat, kungen i Arpad och kungarna från Sefarvaim, Hena och Iva!"</v>
<v n="14">När kung Hiskia hade mottagit brevet och läst det, gick han bort till templet och bredde ut det inför Herren</v>
<v n="15">och bad:</v>
<v n="16" t="17">"Herre, Israels Gud, som tronar mellan keruberna, du som är den ende Guden och som härskar över alla kungariken på jorden, det var du ensam som gjorde himmel och jord. Hör min bön och se till mig i min nöd! Se på detta brev från kung Sanherib, som hädar den levande Guden.</v>
<v n="18">Det är sant som han säger, Herre, att kungarna i Assyrien har besegrat alla dessa folk,</v>
<v n="19">och att deras gudar kastats i elden. Men de var ju inga gudar utan bara avbilder som människor hade tillverkat av trä och sten. Därför kunde assyrierna förgöra dem.</v>
<v n="20">Herre, vår Gud, rädda oss, så att alla kungariken på jorden förstår att bara du är Gud, den ende Guden!"</v>
<v n="21">Då kom det ett besked från Jesaja, Amos son, till kung Hiskia: "Herren, Israels Gud, ger dig här sitt svar på din bön beträffande Sanherib, Assyriens kung:</v>
<v n="22">Herren säger till Sanherib: Mitt folk, den hjälplösa jungfrun Sions dotter, skrattar åt dig och föraktar dig.</v>
<v n="23">Vem är det egentligen du har hädat? Vem är det du har hånat? Mot vem är det du har höjt rösten och visat upp ditt högmod? Det är mot den Helige i Israel!</v>
<v n="24">Du har sänt budbärare för att häda Herren. Du skryter över din väldiga armé, som har bestigit bergen och huggit ner de högsta cedrarna och de dyrbaraste cypresserna i Libanon. Du har intagit deras högsta berg och förstört deras kraftigaste befästningar.</v>
<v n="25">Du skryter över alla källor du har grävt i länder som du lagt under dig och menar att Egypten och dess bundsförvanter inte är något hinder för dig!</v>
<v n="26">Men har du ännu inte förstått att det var jag som bestämde allt detta för länge sedan? Att det var jag som långt tillbaka i tiden gav dig denna makt? Det är jag som låtit allt detta inträffa och tillåtit dig att inta befästa städer och förvandla dem till ruinhögar!</v>
<v n="27">Detta är anledningen till att folket i de städerna hade så liten makt och så lätt blev ett byte för dig. De var lika hjälplösa som spröda plantor under dina fötter, som gräs på taket, som snart förbränns av solen.</v>
<v n="28">Men jag känner dig väl och vet allt vad du har för dig och det sätt på vilket du rasat mot mig.</v>
<v n="29">Därför att du har rasat mot mig har jag satt en ring i din näsa och ett betsel i din mun, och jag ska leda dig tillbaka till ditt eget land samma väg som du kom."</v>
<v n="30">Sedan sa Gud till Hiskia: "Här är beviset på att jag är den som befriar denna stad från kungen i Assyrien. I år ska du få äta av det som växer av sig självt, och nästa år det som kommer upp av detta. Men om två år ska ni på nytt ha allt ni behöver och kunna så, skörda och plantera i vanlig ordning.</v>
<v n="31">Ni som är kvar i Juda ska slå rot i er egen jord och blomstra och förökas.</v>
<v n="32">För en del av dem som överlevt ska gå ut från Jerusalem och än en gång befolka hela landet. Herren själv ska genom sin makt se till att allt detta sker.</v>
<v n="33">Beträffande kungen i Assyrien och hans trupper, ska de inte komma in i Jerusalem, och inte heller ska de skjuta sina pilar ditin. De ska inte marschera fram utanför murarna eller bygga upp jordvallar mot dem.</v>
<v n="34">Han ska vända tillbaka till sitt eget land samma väg han kom och han ska inte komma in i staden, säger Herren.</v>
<v n="35">Jag ska försvara den för min äras skull och till minne av min tjänare David."</v>
<v n="36">Den natten kom Herrens ängel till assyrierna och dödade 185.000 man i deras läger. När de som överlevt vaknade nästa morgon låg de bland alla dessa döda.</v>
<v n="37">Då vände Sanherib, kungen i Assyrien, tillbaka till Nineve i sitt eget land.</v>
<v n="38">Och en dag när han tillbad i guden Nisroks tempel, dödade hans söner Adrammelek och Sareser honom med sina svärd. De flydde sedan till Ararat, och hans son Esarhaddon blev kung efter honom.</v>
</c>
<c n="38">
<v n="1">Just vid den tid då detta hände blev Hiskia dödligt sjuk, och profeten Jesaja, Amos son, besökte honom och gav honom en hälsning från Herren:"Ordna upp dina affärer och allt annat som behöver göras, för du kommer att dö i denna sjukdom."</v>
<v n="2">När Hiskia fick detta besked, vände han sig mot väggen och bad:</v>
<v n="3">"Herre, kommer du inte ihåg hur ärlig och uppriktig jag varit mot dig och hur jag alltid försökt lyda dig och göra allt vad du sagt?" Sedan började han gråta bittert.</v>
<v n="4">Då kom ett nytt budskap från Herren till Jesaja:</v>
<v n="5">"Gå och tala om för Hiskia att Herren, hans fäders Gud, har hört hans bön och sett hans gråt. Jag ska förlänga hans liv med femton år.</v>
<v n="6">Jag ska hjälpa honom och rädda staden från kungen i Assyrien. Jag ska försvara dig, säger Herren,</v>
<v n="7">och detta är mitt tecken:</v>
<v n="8">Jag ska låta skuggan gå tio steg tillbaka på Ahas solur!"Solen gick alltså baklänges motsvarande tio steg på soluret!</v>
<v n="9">När kung Hiskia blev frisk igen, skrev han detta om sin upplevelse:</v>
<v n="10">"Jag är i mina bästa år, och jag måste lämna livet. Jag har berövats resten av det, och nu måste jag gå till dödsriket. Aldrig mer ska jag få se Herren i de levandes land.</v>
<v n="11">Aldrig mer ska jag få se mina vänner här i världen.</v>
<v n="12">Mitt liv har tagits ner som en herdes tält. Min livsväv har skurits ner från vävbommen och rullats ihop efter arbetet. Dag och natt hänger mitt liv som på en tråd.</v>
<v n="13">Hela natten jämrade jag mig. Det var som att bli söndersliten av lejon.</v>
<v n="14">I min yrsel skrek jag som en svala och kuttrade som en duva, och mina ögon sved av trötthet när jag sökte efter hjälp. 'O Gud', ropade jag. 'Jag har bekymmer, hjälp mig!'</v>
<v n="15">Men vad ska jag säga? För det är ju Gud själv som har talat och låtit detta ske. Jag får vandra i ödmjuk tacksamhet den tid jag har kvar.</v>
<v n="16">Herre, din fostran är god och ger liv och hälsa. Men du har gjort mig frisk, Herre, och låter mig få leva!</v>
<v n="17">Nu kan jag förstå alltsammans. Det var nyttigt för mig att gå igenom denna prövning, för du har i din kärlek räddat mig från döden. Du har förlåtit alla mina synder.</v>
<v n="18">Döda kan inte prisa dig. De har inget hopp och ingen glädje.</v>
<v n="19">De levande, och bara de levande, kan prisa dig som jag gör i dag. Från far till son berättar man om din trofasthet.</v>
<v n="20">Herren har gjort mig frisk! Nu ska jag sjunga lovsång i templet till stränginstrument."</v>
<v n="21">Jesaja hade bett Hiskias tjänare att göra en salva av fikon och lägga den på svulsten, så att han skulle bli frisk igen.</v>
<v n="22">Då hade Hiskia frågat: "Vilket tecken ska Herren ge mig på att han botar mig?"</v>
</c>
<c n="39">
<v n="1">Strax efteråt skickade kungen i Babylon, Merodak-Baladan, Baladans son, gåvor och hälsningar till Hiskia, därför att han hört att denne varit svårt sjuk men blivit frisk igen.</v>
<v n="2">Hiskia uppskattade detta mycket och tog med sig sändebuden från Babylon på en rundvandring i palatset och visade dem allt silver och guld, alla välluktande kryddor och parfymer. Han lät dem också komma in i skattkammaren och öppnade kassakistan. Han undanhöll inte något för dem.</v>
<v n="3">Profeten Jesaja kom då till kungen och frågade: "Vad ville dina besökare? Var kom de ifrån?De kom ända bortifrån Babylon", svarade Hiskia.</v>
<v n="4">"Hur mycket lät du dem se?" undrade Jesaja."Jag visade dem allt. Jag dolde ingenting."</v>
<v n="5">Då sa Jesaja till honom: "Hör här vad Herren, härskarornas Gud, säger till dig:</v>
<v n="6">'Den tid ska komma då allt du äger, alla skatter som dina förfäder har samlat, ska föras bort till Babylon. Ingenting kommer att lämnas kvar.</v>
<v n="7">Och några av dina egna söner kommer att bli slavar i den babyloniske kungens palats.'"</v>
<v n="8">"Jaha", kommenterade Hiskia. "Allt som Herren säger är rätt och riktigt." Men för sig själv tänkte han: "Det kommer åtminstone att vara fred under min livstid!"</v>
</c>
<c n="40">
<v n="1">Trösta, ja trösta mitt folk, säger Herren er Gud.</v>
<v n="2">Uppmuntra Jerusalem och säg att hennes sorgedagar är över. Hennes synd är förlåten, och Herren ska ge dubbelt så mycket välsignelse som han förut gett straff.</v>
<v n="3">Lyssna! Jag hör någon som ropar: "Gör en väg genom ödemarken för Herren! Gör en rak och jämn väg genom öknen.</v>
<v n="4">Fyll igen dalarna och jämna ut höjderna! Räta de krokiga stigarna och jämna till alla vägar!</v>
<v n="5">Hela mänskligheten ska få se Herrens härlighet." Herren har talat, och så ska det ske.</v>
<v n="6">Rösten säger: "Ropa ut mitt budskap!Vilket budskap ska jag ropa ut?" frågar jag."Ropa ut att människan är lik gräset som dör bort och att hennes härlighet är som blommor som vissnar.</v>
<v n="7">Gräset torkar bort och blommorna vissnar när Herrens vind blåser på dem. Så skröplig är människan.</v>
<v n="8">Gräset torkar bort och blommorna vissnar, men vår Guds ord förblir i evighet.</v>
<v n="9">Du, som ropar ut goda nyheter, ropa till Jerusalem från bergstopparna! Ropa högre och var inte rädd! Tala om för städerna i Juda att deras Gud kommer.</v>
<v n="10">Ja, Herren Gud kommer med kraft, och han ska regera med kraft. Han har med sig lön åt alla, efter vad de har gjort.</v>
<v n="11">Han ska sörja för sin hjord som en herde. Lammen ska han bära i sina armar, och försiktigt ska han leda de dräktiga tackorna framåt.</v>
<v n="12">Vem har hållit haven i sin hand och mätt upp himlarna med sina fingrar? Vem har burit jorden i sin korg, och vem väger bergen och höjderna på sin våg?</v>
<v n="13">Vem kan sätta gränser för Herrens Ande, undervisa honom eller ge honom råd?</v>
<v n="14">Har han någonsin behövt hjälp? Skulle han behöva undervisning om vad som är rätt och riktigt?</v>
<v n="15">En nation är bara som en droppe i havet, lite damm i vågskålen, i jämförelse med honom. Han väger öar som om de var fint damm.</v>
<v n="16">Alla Libanons skogar tillsammans innehåller inte tillräckligt med offerved, och inte heller finns där tillräckligt med djur för ett offer åt honom.</v>
<v n="17">Alla nationer sammanräknade är ingenting i jämförelse med honom. I hans ögon betyder de ingenting.</v>
<v n="18">Hur kan vi då beskriva Gud? Vad kan vi jämföra honom med?</v>
<v n="19">Med en avgud? En avgud, gjuten i en form och överdragen med guld och med silverkedjor runt halsen?</v>
<v n="20">Den som är alltför fattig för att köpa en sådan bild får ta ett stycke trä som är fritt från röta och anställa någon för att skära ut ett ansikte i det, och så blir detta hans gud. En gud som inte ens kan röra sig!</v>
<v n="21">Är ni då så oförståndiga? Är ni alldeles döva för Guds ord, de ord som gällt från tidernas början? Har ni aldrig hört eller förstått någonting?</v>
<v n="22">Det är Gud som sitter över jordens rund. Människor måste se ut som kryp för honom! Han är den som breder ut himlarna som en duk och gör ett tält av dem.</v>
<v n="23">Han gör de stora männen i världen till ingenting.</v>
<v n="24">Knappast har de hunnit slå rot, förrän han blåser på dem, och deras verk vissnar och förs bort av vinden som torr halm.</v>
<v n="25">"Vem vill du jämföra mig med? Vem är lik mig?" frågar den Helige.</v>
<v n="26">Se upp mot himlen! Vem skapade alla dessa stjärnor? Vem kallar var och en av himlakropparna vid namn och räknar dem för att se till att ingen fattas?</v>
<v n="27">Hur kan du, Jakob, och du, Israel, säga att Herren inte ser era svårigheter och att han inte är rättvis? Förstår ni ingenting?</v>
<v n="28">Förstår ni ännu inte att den evige Guden, han som har skapat hela jorden, aldrig blir trött och svag? Ingen kan utforska hans förstånd.</v>
<v n="29">Han ger ny kraft åt de trötta och ny styrka åt de svaga.</v>
<v n="30">Till och med unga människor kan bli uttröttade, och unga män kan ge upp.</v>
<v n="31">Men de som väntar på Herren ska få ny kraft. De ska få nya vingfjädrar som örnarna, de ska kunna springa utan att bli trötta och de ska inte ge upp under vägen.</v>
</c>
<c n="41">
<v n="1">Var tysta och lyssna till mig, ni länder bortom havet! Kom nu alla länder med era svar. Kom hit och tala. Låt oss komma inför rätta tillsammans.</v>
<v n="2">Vem har satt honom i rörelse, han som kommer österifrån, som segrar vid varje steg han tar? Vem är det, om inte Herren? Herren har låtit honom segra över många folk och tillåtit honom trampa kungar under sina fötter och döda hela arméer med svärd.</v>
<v n="3">Gud låter honom förfölja dem och dra vidare på nya vägar.</v>
<v n="4">Vem har kunnat göra något sådant generation efter generation? Det är jag, Herren, den förste och den siste. Det är bara jag som kan göra något sådant.</v>
<v n="5">Länderna bortom havet ser på detta med skräck. Väldiga riken darrar och förbereder sig för krig.</v>
<v n="6">Var och en försöker intala mod i sin nästa och säger: "Var inte rädd! Han kommer inte att segra."</v>
<v n="7">Men de skyndar sig att göra en ny avgud. Träsnidaren skyndar på guldsmeden, och den som gjuter hjälper till vid städet. "Det här blir bra", säger de till varandra. Noggrant sätter de ihop delarna och ställer den på plats, så att den inte ska falla omkull!</v>
<v n="8">Men du, Israel, är mitt utvalda folk. Du är Abrahams familj, och han var min vän.</v>
<v n="9">Jag har kallat dig tillbaka från jordens ändar och sagt att du ska tjäna bara mig, för jag har utvalt dig och ska inte stöta bort dig.</v>
<v n="10">Frukta inte, för jag är med dig! Var inte förskräckt! Jag är din Gud. Jag ska ge dig styrka. Jag ska hjälpa dig. Jag ska uppehålla dig med min segrande högra hand.</v>
<v n="11">Titta, hur alla dina arga fiender är förvirrade och förskingrade! Alla som står emot dig kommer att dö.</v>
<v n="12">Förgäves ska du leta efter dem, de ska försvinna allesammans.</v>
<v n="13">Jag håller dig vid din högra hand. Jag är Herren, din Gud, och jag säger till dig att du inte ska vara rädd. Jag är här för att hjälpa dig.</v>
<v n="14">Trots att du är föraktad ska du inte vara rädd, Israel, för jag ska hjälpa dig. Jag är Herren, din befriare. Jag är den Helige i Israel.</v>
<v n="15">Jag ska göra dig till en tröska, nyslipad och vass. Du ska krossa alla fiender och göra bergen till grus.</v>
<v n="16">Du ska kasta upp dem i luften, och vinden ska blåsa bort dem. Virvelvindar ska sprida dem åt alla håll. Herrens glädje ska fylla dig, och du ska berömma dig av Israels Gud.</v>
<v n="17">När de fattiga och lidande söker vatten och inte finner något och deras tungor torkar ut av törst, då ska jag svara när de ropar till mig. Jag, Israels Gud, ska aldrig överge dem.</v>
<v n="18">Jag ska låta floder rinna fram uppe på höjderna, och ge dem källor av vatten i dalarna! I öknarna ska det också finnas vatten, och floder ska rinna fram genom förtorkade områden.</v>
<v n="19">Jag ska plantera träd i öknen, ceder, myrten, oliv, cypress och andra ädla träd.</v>
<v n="20">Detta under ska alla se och förstå att det är Gud, Israels Helige, som har gjort det.</v>
<v n="21">Kan era avgudabilder göra sådana saker? Låt dem komma till bevis, säger Gud, Israels kung.</v>
<v n="22">Låt dem försöka tala om för oss vad som hänt under år som gått, eller vad som ska ske i framtiden.</v>
<v n="23">Så är det! Om de verkligen är gudar så ska de tala om vad som ligger i framtiden eller göra något, ont eller gott, som kan övertyga oss.</v>
<v n="24">Men nej! Ni är mindre än ingenting och kan inte göra något alls. Den som väljer er är avskyvärd!</v>
<v n="25">Men jag har satt en man i rörelse från norr och från öster. Han trampar på härskare som om de var grus och knådar dem som en krukmakare sin lera.</v>
<v n="26">Vem om inte jag har talat om för dig att det här skulle ske? Vem mer var det som förutsa detta och fick dig att medge att han hade rätt? Ingen annan. Inte en enda sa något!</v>
<v n="27">Jag var den förste som sa till Jerusalem: "Se! Er hjälp är på väg!"</v>
<v n="28">Det var inte någon av era avgudar som sa det. Ingen svarade när jag frågade.</v>
<v n="29">De är alla värdelösa, och deras avbilder orsakar bara förvirring.</v>
</c>
<c n="42">
<v n="1">Se på min tjänare, som jag uppehåller, min utvalde som jag har behag till! Jag ska låta min Ande vara över honom, och han ska uppenbara för världens folk vad rättvisa är.</v>
<v n="2">Han ska gå stilla fram, och inte höja rösten.</v>
<v n="3">Han ska inte krossa ett sönderbrutet strå och inte heller släcka en fIämtande låga. Han ska uppmuntra dem som är frestade att ge upp. Han ska se till att alla som behandlats orättvist ska få sin rätt.</v>
<v n="4">Han kommer inte att vara nöjd förrän sanning och rättfärdighet råder över hela jorden, nej, inte förrän de avlägsna länderna bortom havet satt sitt hopp till honom.</v>
<v n="5">Herren Gud, som skapade himlarna och bredde ut dem och som skapade jorden och allt som finns på den, och som ger liv och ande till alla i hela världen, han är den som säger till sin tjänare:</v>
<v n="6">"Jag, Herren, har kallat dig att uppenbara min rättfärdighet. Jag ska visa dig vägen och uppehålla dig. Jag har gett dig till mitt folk som en bekräftelse på mitt förbund med dem. Du ska också vara ett ljus, som ska visa alla nationer vägen till mig.</v>
<v n="7">Du ska öppna de blindas ögon och befria de fångna ur mörker och ensamhet.</v>
<v n="8">Jag är Herren! Det är mitt namn, och jag ska inte ge min ära till någon annan. Jag vill inte dela min ära med avgudar.</v>
<v n="9">Allt som jag förutsagt har slagit in, och nu ska jag profetera nytt för dig. Jag ska tala om för dig vad som ska ske i framtiden."</v>
<v n="10">Sjung en ny sång till Herren! Sjung hans pris från jordens alla ändar! Sjung, du hav! Sjung, ni alla som bor i länderna bortom havet!</v>
<v n="11">Stäm in i kören, ni ökenstäder Kedar och Sela och ni som bor uppe på bergen!</v>
<v n="12">Låt kustländerna upphöja Herren och sjunga om hans väldiga makt!</v>
<v n="13">Herren kommer att vara en hjälte, som fienden fruktar. Han kommer att ge upp väldiga krigsrop och övervinna sina motståndare.</v>
<v n="14">"Jag har varit tyst länge och lagt band på mig, men nu kommer jag att ge fritt utlopp åt min vrede. Jag ska ropa som en kvinna i födslovåndor.</v>
<v n="15">Jag ska jämna ut bergen och höjderna och låta gräset på dem torka bort. Jag ska torka ut floder och dammar.</v>
<v n="16">Jag ska leda det blinda Israel på en väg som man inte sett förut. Jag ska göra mörkret till ljus framför dem och jämna till vägen. Jag ska inte överge dem.</v>
<v n="17">Men de som litar på avgudar och kallar dem gudar kommer att bli bortvisade och stå där med sin skam.</v>
<v n="18">Så blinda och döva ni är inför Gud! Varför vill ni inte höra på? Varför vill ni inte se?</v>
<v n="19">Vem i hela världen är så blind som mitt folk, som är ämnat att vara sanningens budbärare åt mig! Vem är så blind som min utvalde, Herrens tjänare?</v>
<v n="20">Ni ser och förstår vad som är rätt men bryr er inte om att göra det. Ni hör utan att ändå riktigt lyssna."</v>
<v n="21">Herren vill att hans lag ska vara respekterad och ärad. Genom den vill han visa världen sin rättfärdighet.</v>
<v n="22">Men se på hans folk, detta folk som skulle uppenbara härligheten i hans lag för hela världen! Det är utplundrat och har blivit slavar och hålls gämda i fängelser. Det är nu utlämnat till skövling för alla, och saknar skydd.</v>
<v n="23">Är det ingen av er som kan tillämpa lärdomarna från det förgångna och se vilken förödelse som väntar er i framtiden?</v>
<v n="24">Vem var det som tillät att Israel blev plundrat? Var det inte Herren? Det var Herren de syndade mot, för de ville inte gå dit han skickade dem och inte heller lyssna till hans lagar.</v>
<v n="25">Det är därför Gud lät en sådan vrede komma över sitt folk att det blev slaget i striden. Men fastän de blev prövade i eld, förstod de inte att det var Gud som ville att de skulle göra bättring.</v>
</c>
<c n="43">
<v n="1">Men nu säger Herren till dig, Israel, som han har skapat: Var inte rädd, för jag har betalat lösen för dig. Jag har kallat dig vid namn, och du är min.</v>
<v n="2">När du måste gå genom djupa vatten och stora svårigheter, ska jag vara med dig. När du vandrar genom floder av bekymmer, kommer du inte att drunkna! När du möter en eldstorm av motstånd och förtryck, ska du inte bli bränd. Lågorna ska inte skada dig.</v>
<v n="3">Jag är Herren, din Gud, din Frälsare, den Helige i Israel. Jag gav Egypten och Etiopien och Seba till Kores i utbyte för din frihet, som lösen för dig.</v>
<v n="4">Andra dog för att du skulle få leva. Jag bytte deras liv mot ditt, för du är så dyrbar för mig, och jag älskar dig.</v>
<v n="5">Var inte rädd, för jag är med dig. Jag ska dra till mig dina barn från öster och samla in er från väster.</v>
<v n="6">Till länderna i norr ska jag säga: "Ge dem till mig!" och till folken i söder: "Håll dem inte kvar!" Från de mest avlägsna hörn av jorden ska jag föra mina söner och döttrar tillbaka till Israel.</v>
<v n="7">Alla som erkänner mig som sin Gud ska komma, för jag har skapat dem till mitt namns ära.</v>
<v n="8">Led dem tillbaka till mig när jag kallar dem. De har ögon men är blinda, och de har öron men hör inget.</v>
<v n="9">Alla folk och nationer sluter sig samman! Finns det någon av deras avgudar som har kunnat förutsäga vad som ska ske? Finns det vittnen till något de sagt? Annars måste de erkänna att det bara är Gud som kan tala om vad som ska hända i framtiden.</v>
<v n="10">Men, Israel, jag har vittnen, säger Herren! Ni är mina vittnen och mina tjänare, valda att förstå och tro mig och veta att det bara är jag som är Gud. Det finns ingen annan Gud. Det har aldrig funnits någon annan och kommer inte heller att finnas.</v>
<v n="11">Jag är Herren, och det finns ingen annan Frälsare.</v>
<v n="12">Alltid när ni har lämnat era avgudar har jag visat min makt. Med ett enda ord har jag räddat er. Ni har sett när jag gjort det och är vittnen till att det är sant.</v>
<v n="13">Från evighet till evighet är jag Gud. Ingen kan stå emot vad jag gör.</v>
<v n="14">Herren, er befriare, den Helige i Israel, säger:För er skull ska jag sända en armé att anfalla Babylon. För er skull ska jag göra dem alla till flyktingar. De ska fly i de skepp de varit så stolta över.</v>
<v n="15">Jag är Herren, den Helige, Israels Skapare och Kung.</v>
<v n="16">Jag är Herren, som öppnar en väg genom vattnet och gör en stig rakt genom havet.</v>
<v n="17">Jag kallade ut Egyptens mäktiga armé med alla dess vagnar och hästar för att gå under i vågorna. Deras liv släcktes ut som vekar av vattnet.</v>
<v n="18">Men glöm allt det som har varit! Det går inte att jämföra med vad jag tänker göra!</v>
<v n="19">Jag planerar att göra någonting alldeles nytt. Jag har redan börjat! Ser ni det inte? Jag ska göra en väg genom öknen och strömmar i ödemarken!</v>
<v n="20">De vilda djuren på fälten ska tacka mig. Schakaler och ugglor får vatten i öknen, och mitt folk, som jag har utvalt, kan dricka och återfå sina krafter.</v>
<v n="21">Jag har gjort Israel åt mig själv, och detta folk ska en dag ära mig inför världen.</v>
<v n="22">Men, mitt folk, ni vill inte be om min hjälp. Ni har tröttnat på mig!</v>
<v n="23">Ni har inte gett mig lammen för brännoffren. Ni har inte hedrat mig med offer. Ändå har mina krav på offer och rökelse inte varit stora! Jag har inte behandlat er som slavar.</v>
<v n="24">Ni har inte offrat välluktande rökelse eller försökt behaga mig med feta offer. Nej, det enda ni har gett mig är era synder, och ni har oroat mig med era överträdelser.</v>
<v n="25">Jag, ja, just jag, är den som tar bort era synder, för min egen skull, och jag kommer aldrig mer ihåg dem.</v>
<v n="26">Påminn mig om detta löfte, för vi måste tala om era synder. Lägg fram er sak inför mig, så att jag kan förlåta er.</v>
<v n="27">Från första stund syndade era förfäder mot min lag.</v>
<v n="28">Det är därför jag avsatt alla era präster och utlämnat Israel till undergång.</v>
</c>
<c n="44">
<v n="1">Hör på mig, min tjänare Israel, mitt utvalda folk:</v>
<v n="2">Herren, som skapade dig, som vill hjälpa dig, säger att du inte ska vara rädd. Jerusalem, du utvalda stad, var inte rädd!</v>
<v n="3">Jag ska ge dig tillräckligt med vatten för att släcka din törst och för att vattna dina uttorkade fält. Och jag vill utgjuta min Ande och mina välsignelser över dina barn.</v>
<v n="4">De ska växa och frodas som gräs på en bördig äng, som pilträd på en flodstrand.</v>
<v n="5">"Jag tillhör Herren", ska de säga. De kommer att vara stolta över sitt ursprung och bekänna att de tillhör Herren.</v>
<v n="6">Herren, Israels kung, Israels befriare, härskarornas Gud, säger: "Jag är den förste och den siste. Det finns ingen annan Gud.</v>
<v n="7">Vilka mer än jag kan se vad som ska hända i kommande dagar? Låt dem i så fall tala om det för er och bevisa sin makt. Låt dem försöka göra vad jag gjorde för länge sedan.</v>
<v n="8">Ni ska inte vara rädda! Har inte jag i alla tider klart sagt att jag ska rädda er? Ni är mina vittnen. Finns det någon annan Gud? Nej, ingen som jag känner till! Det finns ingen annan klippa!"</v>
<v n="9">Vilka dårar de är, som gör sig bilder av hjälplösa avgudar. Varken de själva eller deras gudar har något förstånd. Det är inte underligt att alla som tillber dem måste stå där med skam.</v>
<v n="10">Vem utom en dåre gör sig en gud som inte kan hjälpa honom det minsta!</v>
<v n="11">Alla de som tillber sådana ska stå inför Herren med skam, tillsammans med dem som har gjort dem. Alla ska de stå där i skräck.</v>
<v n="12">Smeden står vid sitt städ och hamrar till en avgud med all sin kraft. Han blir hungrig och törstig, trött och matt.</v>
<v n="13">Snickaren tar mått och sätter ut märken för att göra sig en avgud. Han hugger först ut den grovt och formar den sedan som en människa i all hennes glans. Så får han en underbar avbild att sätta upp i huset.</v>
<v n="14">Han högg ner cedrar, utvalda cypresser och ekar, och han planterade nya att vattnas av regnet och växa upp och förnya skogen.</v>
<v n="15">Efter all denna omsorg använder han en del till ved för att värma sig och baka sitt bröd. Men av annat gör han en gud åt sig, en gud som människor ska tillbe! En avgudabild att falla ner inför!</v>
<v n="16" t="17">Hur är detta möjligt? Av samma träd som han värmer sig med och använder till att laga sin mat gör han sig en gud! Och han faller ner för den och ber till den och säger: "Hjälp mig! Du är min gud!"</v>
<v n="18">Vilken dumhet och okunnighet! Gud har stängt deras ögon så att de inte kan se och slutit till deras sinnen så att de inte kan förstå.</v>
<v n="19">Tänk att de aldrig stannar upp för att fundera över detta: "Det är ju bara ett stycke trä! Jag har eldat upp en del av det för att få värme och kunna baka bröd och steka kött. Hur kan resten av det vara en gud? Skulle jag falla ner för ett stycke trä?"</v>
<v n="20">Den stackars vilseledde dåren håller sig till det som är aska. Han litar på något som inte alls kan hjälpa honom, och han frågar sig inte hur detta skulle kunna vara möjligt.</v>
<v n="21">Tänk på detta, Israel, för du är min tjänare! Jag har skapat dig, och jag ska inte glömma bort dig.</v>
<v n="22">Jag har utplånat dina synder. De är borta, liksom morgondimman har lättat och upplösts vid middagstid! Vänd om till mig. Jag har betalat priset för din frihet.</v>
<v n="23">Sjung av glädje, ni himlar, för Herren har gjort underbara ting! Ropa, du jord! Stäm upp en sång, ni berg och skogar, ja, alla träd, för Herren har befriat Jakob och visat sig härlig i Israel!</v>
<v n="24">Herren, din befriare, som skapade dig, säger: Allt har jag gjort. Det var jag som bredde ut himlarna. Jag själv skapade jorden och allt som är på den.</v>
<v n="25">Jag är den som avslöjar alla falska profeter som lögnare, genom att låta något annat hända än det som de sagt. Jag får visa män att ge råd som gör dem till dårar.</v>
<v n="26">Men det som mina egna profeter säger, det gör jag. När de säger att Jerusalem ska bli befriat och Juda städer bebodda på nytt, kommer det också att bli så!</v>
<v n="27">När jag säger till floderna: "Torka ut!" så blir de torra.</v>
<v n="28">När jag säger om Kores: "Han är min herde", ska han göra precis som jag säger. Jerusalem ska bli återuppbyggt och templet upprättat, för det är jag som har sagt det.</v>
</c>
<c n="45">
<v n="1">Detta är Herrens budskap till Kores, Guds smorde, som han har utvalt till att besegra många länder. Gud ska ge hans högra hand en väldig styrka, så att han ska kunna krossa mäktiga regenter. Gud ska öppna portar för honom, som aldrig mer ska stängas.</v>
<v n="2">Jag ska gå före dig, Kores, och jämna ut höjderna och krossa städernas kopparportar och järnbommar.</v>
<v n="3">Jag ska ge dig skatter som ligger gömda i mörkret. Jag ska ge dig hemliga rikedomar, och du ska förstå att det är jag som gör detta, jag, Herren, Israels Gud, som kallar dig vid ditt namn.</v>
<v n="4">Varför valde jag dig för den här uppgiften? Jo, för min tjänare Jakobs skull, för Israels, mitt utvalda folks skull. Jag kallade dig vid namn och har gett dig en upphöjd position, men du känner mig inte.</v>
<v n="5">Jag är Herren. Det finns ingen annan Gud. Jag ska styrka dig och sända ut dig till seger, fastän du inte känner mig,</v>
<v n="6">och hela världen från öster till väster ska förstå att det inte finns någon annan Gud. Jag är Herren, och det finns ingen annan. Jag ensam är Gud.</v>
<v n="7">Jag skapar både ljus och mörker. Jag sänder både goda och dåliga tider. Det är jag, Herren, som gör allt sådant.</v>
<v n="8">Öppna er, ni himlar! Låt skyarna tömma ut sin rättfärdighet över en vidöppen jord! Låt frälsning och rättfärdighet växa upp tillsammans. Jag, Herren, är den som skapat allt detta.</v>
<v n="9">Ve den man som kämpar mot sin Skapare, den som bara är en av många krukskärvor utströdda på marken. Inte säger väl leran till den som formar den: "Stopp där, nu gör du fel!" Inte klagar krukan och säger: "Så klumpigt du bär dig åt!"</v>
<v n="10">Ve det nyfödda barn som skriker till sina föräldrar: "Varför satte ni mig till världen?"</v>
<v n="11">Herren, den Helige i Israel, han som skapat Israel, säger: Vad har du för rätt att ifrågasätta det jag gör? Vem är du, som försöker påverka vad jag ska göra med mina händer?</v>
<v n="12">Jag har gjort jorden och skapat människan att befolka den. Med mina händer har jag utbrett himlarna och strött ut myriader av stjärnor.</v>
<v n="13">Jag har låtit Kores uppstå för att fullborda vad jag i min rättfärdighet planerat, och jag ska leda hans väg. Han ska upprätta min stad och befria mitt fångna folk, och det utan att få lön för det!</v>
<v n="14">Herren säger: Egyptierna, etiopierna och folket från Seba ska lyda under dig. De ska komma till dig med alla sina varor, och det ska bli ditt alltsammans. De ska följa dig som fångar i kedjor och falla ner inför dig och säga: "Den ende Gud som finns, det är din Gud!"</v>
<v n="15">Du Israels Gud och Frälsare utför dina gärningar på ett sätt som vi inte riktigt kan förstå.</v>
<v n="16">Alla som tillber avgudar kommer att bli besvikna och skämmas.</v>
<v n="17">Men Israel kommer att räddas av Herren med en evig frälsning. Det kommer aldrig någonsin att bli besviket på sin Gud.</v>
<v n="18">Herren som skapade himlarna och jorden och satte allt på dess rätta plats, han som gjorde världen sådan att man kunde bo på den och inte till ett tomt kaos, han säger: "Jag är Herren, och det finns ingen annan.</v>
<v n="19">Jag har inte gett mina löften i hemlighet som från ett land i mörker, så att ingen kan förstå vad jag menar. Jag har inte heller uppmanat Israel att be om någonting som jag inte tänkt göra! Nej, jag, Herren, talar bara det som är rätt och sanning.</v>
<v n="20">Kom hit, ni alla folk, som är på flykt! Vilka dårar ni är, som bär omkring trägudar och ber till något som inte kan hjälpa er!</v>
<v n="21">Rådgör med varandra och försök bevisa att avgudadyrkan lönar sig! Vem annan än Herren har förutsagt vad som kommer att ske? Vilken avgudabild har någonsin kunnat berätta något för er? Det finns ingen annan Gud än jag, en rättvis Gud och en Frälsare!</v>
<v n="22">Låt hela världen söka mig till frälsning! För jag är Gud, och det finns ingen annan.</v>
<v n="23">Jag har gett löften, och jag kommer aldrig att ta tillbaka mina ord. Alla knän i hela världen ska böja sig för mig, och alla tungor ska svära trohet mot mitt namn."</v>
<v n="24">"I Herren har jag all min rättfärdighet och styrka", ska man säga. Alla som har stått emot honom måste böja sig i ödmjukhet.</v>
<v n="25">I Herren ska alla generationer i Israel triumfera och få sin rätt.</v>
</c>
<c n="46">
<v n="1" t="2">Babylons avgudar Bel och Nebo förs bort på oxkärror! Men titta! Djuren snubblar! Kärran välter! Gudarna faller ner på marken! Är det allt de kan göra? Om de inte ens kan rädda sig själva från ett sådant fall, hur ska de då kunna rädda dem som tillber dem för att komma undan Kores?</v>
<v n="3">"Hör på mig, ni som finns kvar i Israel! Jag har skapat er och haft omsorg om er sedan ni föddes.</v>
<v n="4">Jag ska vara er Gud under hela er livstid, ja, även när ni blivit gamla och håret börjar bli grått. Jag har skapat er och ska också sörja för er. Jag ska uppehålla er och vara er Frälsare.</v>
<v n="5">Vad i himlen eller på jorden kan ni jämföra mig med? Vem kan ni få tag i som är lik mig?</v>
<v n="6">Vill ni jämföra mig med en avgudabild, som är tillverkad av silver och guld? Man lejer en guldsmed för att av sitt överflöd tillverka en gud! Sedan faller man ner och tillber!</v>
<v n="7">Man måste bära den, för den kan inte gå själv, och där man ställer ner den måste den bli kvar! Om man ber till den får man inget svar. Den kan inget göra för den som är i svårigheter.</v>
<v n="8">Glöm inte bort det, ni som är upproriska!</v>
<v n="9">Glöm inte bort hur många gånger jag klart och tydligt talat om för er vad som ska hända i framtiden! För jag är Gud, bara jag, och det finns ingen som är lik mig.</v>
<v n="10">Jag kan tala om vad som kommer att hända. Allt jag säger slår in, för jag gör allt vad jag vill.</v>
<v n="11">Jag ska kalla på den snabba rovfågeln från östern, på Kores. Han ska komma och utföra mina befallningar. Jag har sagt att jag ska göra det, och jag kommer också att göra så.</v>
<v n="12">Lyssna på mig, ni envisa och onda människor!</v>
<v n="13">Jag erbjuder er min hjälp, inte i en avlägsen framtid, utan just nu! Jag är beredd att rädda er och bygga upp Jerusalem och Israel, som är min härlighet.</v>
</c>
<c n="47">
<v n="1">Du obesegrade Babylon, kom och sätt dig på marken och sörj, för dina dagar fyllda av ära och härlighet är nu slut. Du kaldeernas dotter, du kommer aldrig mer att kallas den ljuvliga och den behagliga.</v>
<v n="2">Mal din säd på kvarnstenar. Ta av din slöja och lyft upp dina kjolar, när du måste vada genom vatten.</v>
<v n="3">Du kommer att bli avklädd och förnedrad. Jag ska hämnas dig och kommer inte att ändra mitt beslut."</v>
<v n="4">Så talar vår befriare, han som ska rädda Israel från Babylons mäktiga välde. Herren, härskarornas Gud, är hans namn, den Helige i Israel.</v>
<v n="5">Sitt i mörker och tystnad, du Babylon! Aldrig mer kommer du att kallas kungarikenas drottning.</v>
<v n="6">Jag var arg på mitt folk Israel och straffade dem genom att låta dem falla i dina händer. Men du visade dem ingen barmhärtighet. Du har till och med låtit gamla människor bära tunga bördor.</v>
<v n="7">Du tänkte att du skulle få regera för alltid, du hela världens drottning. Du bekymrade dig inte det minsta om mitt folk eller tänkte på det öde som skulle kunna drabba dig själv.</v>
<v n="8">Du nöjeslystna kungarike, som levt i lugn och ro och skrutit med att vara det största i världen, hör här min dom över dina synder! Du säger: "Jag klarar mig bra själv! Jag kommer aldrig att bli en behövande änka eller barnlös."</v>
<v n="9">Men båda dessa olyckor ska komma över dig i ett ögonblick, ja, på en enda dag ska du bli både änka och barnlös, trots all din trolldom och magiska kraft.</v>
<v n="10">Du kände dig säker i all din ondska. "Ingen ser mig", sa du. Din "visdom" och "kunskap" har fått dig att vända dig bort från mig, och du har förklarat dig själv vara Herre.</v>
<v n="11">Det är därför som förödelsen ska komma över dig plötsligt, så plötsligt att du inte ska veta varifrån den kommer, och det kommer inte att finnas någon räddning för dig.</v>
<v n="12">Fortsätt du med din magi och din trolldom, som du har gjort sedan du var bara ett barn. Kanske ska du lyckas, kanske kan du skrämma någon.</v>
<v n="13">Du har rådgivare i massor, astrologer och stjärntydare som försöker tala om för dig vad som ligger i framtiden.</v>
<v n="14">Men de är lika försvarslösa som torrt gräs i eld. De kan inte ens hjälpa sig själva! Du får ingen hjälp alls från dem. Deras eld är ingenting att värma sig vid!</v>
<v n="15">Inget av allt det du lärt dig sedan du var liten kommer att kunna hjälpa dig.</v>
</c>
<c n="48">
<v n="1" t="2">Hör hit, mitt folk: Ni svär trohet mot Herren utan att mena ett ord av det, och ni skryter över att bo i den heliga staden och påstår att ni är beroende av Israels Gud.</v>
<v n="3">Gång på gång talade jag om för er vad som skulle hända i framtiden. Mina ord var knappt mer än uttalade, när jag plötsligt gjorde precis som jag hade sagt.</v>
<v n="4">Jag vet hur hårda och envisa ni är. Era nackar är hårda som järn, och era pannor är som gjorda av koppar.</v>
<v n="5">Det var därför jag för så länge sedan talade om vad som skulle ske, så att ni inte skulle kunna säga: "Min avgud gjorde det. Min husgud gav befallning om det!"</v>
<v n="6">Ni har hört mina förutsägelser och sett dem gå i uppfyllelse, men ni vägrar erkänna det. Nu ska jag låta er få reda på sådant som jag inte nämnt tidigare, hemligheter som ni aldrig hört.</v>
<v n="7">Ni ska inte kunna säga: "Det här har vi vetat hela tiden!"</v>
<v n="8">Ja, jag ska tala om något för er som är helt nytt. Jag vet så väl vilka förrädare ni är, upprorsmakare från barnaåren, helt opålitliga.</v>
<v n="9">Men för min egen skull, och för att ära mitt namn, ska jag hålla tillbaka min vrede och inte utplåna er.</v>
<v n="10">Jag renade er i prövningarnas ugn, men fann inget silver. Ni har inget gott i er.</v>
<v n="11">Men för min egen skull, ja, just för min egen skull, ska jag rädda er undan min vrede och inte förgöra er, för att inte hedningarna ska säga att deras gudar har besegrat mig. De ska inte få någon ära från mig.</v>
<v n="12">Lyssna nu, mitt folk, mina utvalda! Jag ensam är Gud. Jag är den förste, och jag är den siste.</v>
<v n="13">Det var min hand som lade jordens grund, och min högra hand bredde ut himlarna över den. När jag talade blev de till.</v>
<v n="14">Kom allesammans och lyssna! Vilken av alla era avgudabilder har sagt så här: "Herren har allierat sig med Kores. Han ska använda honom för att göra slut på Babylons kungadöme."</v>
<v n="15">Jag, Herren, säger så. Jag har kallat Kores. Jag har gett honom detta uppdrag, och jag ska se till att han har framgång.</v>
<v n="16">Kom närmare mig och lyssna! Jag har alltid klart och tydligt talat om för dig vad som ska hända, så att du ska förstå det. Och nu har Herren Gud och hans Ande sänt mig med det här budskapet:</v>
<v n="17">Herren, din befriare, den Helige i Israel, säger: Jag är Herren, din Gud, som vill undervisa dig för ditt eget bästa och leda dig på de stigar där du ska vandra.</v>
<v n="18">Om du ändå hade lyssnat till mina lagar! Då skulle du ha upplevt en ström av frid och våg efter våg av rättfärdighet.</v>
<v n="19">Då skulle dina ättlingar ha blivit så talrika som sanden på världens alla havsstränder, alltför många för att kunna räknas, och jag skulle inte ha haft någon anledning att utplåna dig.</v>
<v n="20">Men fly nu från er fångenskap! Lämna Babylon, och sjung när ni ger er iväg! Ropa ut till jordens alla hörn att Herren har befriat sina tjänare, sitt folk.</v>
<v n="21">De behövde inte vara törstiga när han förde dem genom öknen, för han delade klippan, och vattnet forsade fram så att de kunde dricka.</v>
<v n="22">Men för de ogudaktiga finns det ingen frid, säger Herren.</v>
</c>
<c n="49">
<v n="1">Lyssna till mig, alla ni avlägsna länder! Herren kallade mig innan jag var född. Redan när jag var i moderlivet kallade han mig vid mitt namn.</v>
<v n="2">Gud ska göra mina domsord skarpa som svärd. Han har gömt mig i skuggan av sin hand. Jag är som en vass pil i hans koger.</v>
<v n="3">"Du är min tjänare", sa han till mig, "en Guds furste med makt, och du ska förhärliga mig."</v>
<v n="4">"Men mitt arbete för dem tycks vara alldeles förgäves", svarade jag. "Jag har slösat mina krafter på dem utan något gensvar. Men jag överlämnar allt åt Gud, och min lön finns hos honom."</v>
<v n="5">Och nu, säger Herren, han som gjorde mig till sin tjänare redan innan jag var född, som gav mig uppdraget att ge honom hans folk Israel tillbaka och som har gett mig förtroende och kraft att utföra detta uppdrag:</v>
<v n="6">"Du ska göra mer än bara upprätta Israel åt mig. Jag ska göra dig till ett ljus för alla världens nationer så att du kan förmedla min frälsning också till dem."</v>
<v n="7">Herren, befriaren och den Helige i Israel, säger till den som är övergiven och föraktad av människor och till den som jordens regenter trampar under sina fötter: "Kungar ska resa sig när du går förbi, och furstar ska buga sig inför dig därför att Herren har utvalt dig. Han, den trofaste Herren, den Helige i Israel, utväljer dig."</v>
<v n="8" t="9">Herren säger: "Du har gjort din begäran i rätt ögonblick. Jag ska bevara dig från ond, bråd död och genom dig ingå ett förbund med alla folk. Jag ska ge dig ett tecken och ett löfte, som visar att jag ska återupprätta Israels land och återlämna det åt dess eget folk igen. Genom dig säger jag till mörkrets fångar: 'Kom ut! Jag ger er frihet!' De ska vara mina får och beta på grönskande ängar och gräsklädda höjder.</v>
<v n="10">De ska aldrig vara hungriga eller törstiga. Den heta solen och den brännande ökenvinden ska aldrig mer nå dem. Herren ska i sin stora nåd leda dem utmed svalkande vattendrag.</v>
<v n="11">Jag ska göra bergen till jämn mark framför dem, och vägarna ska gå fram högt ovanför dalarna.</v>
<v n="12">Mitt folk ska vända tillbaka långt bortifrån, från norr och väster och söder."</v>
<v n="13">Sjung av glädje, ni himlar, och ropa högt, du jord! Stäm upp en sång, ni berg, för Herren har tröstat sitt folk och ska ha medlidande med det.</v>
<v n="14">Ändå säger de: "Herren övergav oss, han har glömt bort oss."</v>
<v n="15">"Men det är inte så! Kan en mor glömma bort sitt lilla barn och låta bli att älska sin egen son? Även om något sådant skulle kunna ske, ska jag i alla fall inte glömma er.</v>
<v n="16">Jag har skrivit ditt namn i min hand, och framför mina ögon har jag alltid en bild av Jerusalems murar.</v>
<v n="17">Snart kommer de som ska bygga upp staden, och de ska jaga bort dem som ödelagt den.</v>
<v n="18">Se er omkring bara! Alla ska komma tillbaka hem. De ska vara som juveler i en bruds utsmyckning.</v>
<v n="19">Till och med de mest avfolkade delarna av ert övergivna land ska bli befolkade, och de fiender som hade er som slavar ska vara långt borta.</v>
<v n="20">Generationer som fötts i landsflykt ska komma tillbaka och säga: 'Vi behöver mer utrymme! Det är fullt överallt!'</v>
<v n="21">Då ska du tänka: 'Vem är det som gett mig allt det här? De flesta av mina barn dödades, och de övriga fördes bort i fångenskap och lämnade mig här ensam. Vem är det som fött och fostrat dem åt mig?'"</v>
<v n="22">Herren Gud säger: "Jag ska ge ett tecken åt hedningarna, och de ska bära dina söner i sina armar och föra dem tillbaka till dig. Dina döttrar ska de bära på sina axlar.</v>
<v n="23">Kungar och drottningar ska tjäna dig. De ska ge dig vad du behöver. De ska buga sig till jorden för dig och slicka dammet från dina fötter. Då ska du förstå att jag är Herren. De som tror på mig ska aldrig komma på skam."</v>
<v n="24">Vem kan rycka bytet ur en mäktig mans hand? Vem kan ge en tyrann order om att släppa sina fångar?</v>
<v n="25">Men Herren säger: "Till och med fångarna hos de mäktigaste härskarna ska bli fria, för jag ska kämpa mot dem som strider mot dig, och jag ska rädda dina barn.</v>
<v n="26">Jag ska mätta dina fiender med deras eget kött, och de ska bli druckna av sitt eget blod. Hela världen ska förstå att jag, Herren, är din frälsare och befriare, den Mäktige i Israel."</v>
</c>
<c n="50">
<v n="1">Herren frågar: "Sålde jag er till mina fordringsägare? Är det därför ni inte är här? Är er mor borta därför att jag skilt mig från henne och skickat bort henne? Nej, ni sålde er själva för era synders skull, och er mor togs som betalning för era skulder.</v>
<v n="2">Var jag alltför svag för att rädda er? Är det därför mitt hus är tyst och tomt, när jag kommer hem? Har jag inte längre makt att hjälpa? Nej, det är inte anledningen, för jag kan befalla havet att torka ut! Jag kan förvandla floderna till öknar så att fisken dör av brist på vatten.</v>
<v n="3">Jag är den som sänder mörkret över himlen."</v>
<v n="4">Herren Gud har gett mig visdomens ord så att jag kan förstå vad jag ska säga till alla dessa uttröttade människor. Morgon efter morgon väcker han mig och öppnar mitt förstånd, så att jag kan förstå hans vilja.</v>
<v n="5">Herren Gud har talat till mig, och jag har lyssnat. Jag gör inte uppror och vänder mig inte bort.</v>
<v n="6">Jag vänder min rygg mot piskan och mina kinder mot dem som rycker mig i skägget. Man spottar mig i ansiktet, men jag drar mig inte undan skammen.</v>
<v n="7">Därför att Herren, min Gud, hjälper mig, ska jag inte bli förskräckt. Jag har gjort min panna hård för att kunna göra hans vilja, och jag vet att jag ska segra.</v>
<v n="8">Han som ger mig rättvisa är nära. Vem vågar strida mot mig nu? Var finns mina fiender? Låt dem träda fram!</v>
<v n="9">Herren Gud är för mig! Vem ska kunna säga att jag är skyldig? Alla mina fiender ska skingras framför mig som malätna kläder faller sönder!</v>
<v n="10">Vilka bland er fruktar Herren och lyder hans tjänare? Om någon vandrar i mörker utan det minsta ljus, låt honom då lita på Herren och stödja sig på sin Gud!</v>
<v n="11">Men ni, som bor i ert eget ljus och värmer er vid egen eld i stället för vid Guds, kommer att få mycket bekymmer.</v>
</c>
<c n="51">
<v n="1" t="2">Hör på mig, alla ni som hoppas på hjälp och som söker Herren! Tänk på den klippa ni blev uthuggna ur! Ja, tänk på era förfäder Abraham och Sara, som ni härstammar från. Ni bekymrar er för att ni är så små och så få, men Abraham var bara en, när jag kallade honom. När jag välsignade honom, blev han stamfar till ett stort folk.</v>
<v n="3">Så ska Herren välsigna Israel igen och göra dess öknar blomstrande. Dess öde vildmark ska bli lika vacker som Edens trädgård. Fröjd och glädje, tacksägelse och lovsång ska fylla landet.</v>
<v n="4">Lyssna, mitt folk, lyssna Israel, för jag ska se till att rätten segrar.</v>
<v n="5">Min nåd och min rättvisa kommer snart. Din frälsning är på väg. Jag ska härska över folken. De ska vänta på mig och längta efter mig.</v>
<v n="6">Se mot himlen och ge akt på jorden. Skyarna ska försvinna som rök, jorden ska nötas ut som gamla kläder och dess invånare ska dö som flugor. Men min frälsning ska vara i evighet. Min rättfärdighet ska aldrig svika.</v>
<v n="7">Hör på mig, ni som kan skilja på rätt och orätt och som gömmer min lag i era hjärtan! Var inte rädda för människors förakt och förtal.</v>
<v n="8">De ska försvinna som malätna kläder och maskäten ull. Men min rättvisa och barmhärtighet ska vara för evigt, och min frälsning från generation till generation.</v>
<v n="9">Vakna upp, Herre! Res dig och kläd dig med makt! Vakna upp och var som under de dagar när du slog Egypten, Nilens drake!</v>
<v n="10">Är du inte densamme i dag, den mäktige Guden som torkade ut havet och gjorde en väg genom det för det folk som du befriat?</v>
<v n="11">Den tid kommer, när de som Gud befriat ska komma hem igen. Sjungande av glädje och lycka ska de komma till Jerusalem, och sorg och bedrövelse ska vara borta för alltid.</v>
<v n="12">Ja, jag är den som tröstar er och ger er all denna glädje. Vad har ni då för anledning att vara rädda för vanliga, dödliga människor, som vissnar bort och försvinner som gräset?</v>
<v n="13">Och ändå fruktar ni inte Gud, er Skapare. Ni har glömt bort honom, han som strödde ut alla stjärnorna över himlen och som skapade jorden. Ska ni leva i ständig fruktan för människors förtryck och varje dag våndas under deras vrede?</v>
<v n="14">Snart, ja mycket snart, ska ni slavar bli befriade. Fängelse, svält och död ska inte bli ert öde.</v>
<v n="15">Jag är Herren, er Gud, härskarornas Gud, som gjorde en torr väg för er rakt genom havet, mellan de rytande vågorna.</v>
<v n="16">Jag har lagt mina ord i er mun och bevarat er trygga i min hand. Jag placerade stjärnorna där de skulle vara, och jag formade jorden. Jag är den som säger till Israel: "Du tillhör mig!"</v>
<v n="17">Vakna upp, vakna upp, Jerusalem! Du har druckit tillräckligt av Herrens vrede. Du har tömt skräckens och förtryckets bägare i botten.</v>
<v n="18">Inte en enda av dina söner är kvar i livet för att hjälpa dig eller ge dig råd hur du ska handla.</v>
<v n="19">Dubbel olycka har blivit ditt öde, förödelse och undergång, hungersnöd och svärd. Vem finns kvar som kan visa medlidande? Vem finns kvar som kan trösta dig?</v>
<v n="20">Dina söner har dukat under och ligger på gatorna, som villebråd fångat i nät. Herren har gjutit ut sin vrede och tillrättavisat dem.</v>
<v n="21">Men hör nu här, ni som är plågade och har så många svårigheter, ni som är som i dvala, fast ni inte är berusade av vin.</v>
<v n="22">Detta är vad Herren säger, Herren, er Gud, som har omsorg om sitt folk: "Jag tar bort denna fruktansvärda bägare från dig. Du ska inte längre behöva dricka min vrede.</v>
<v n="23">Men jag ska i stället sätta den bägaren i händerna på dem som plågade dig och trampade ner dig i gruset."</v>
</c>
<c n="52">
<v n="1">Vakna upp, vakna upp, Jerusalem, och kläd dig i makt från Gud! Ta på dig dina strålande kläder, Sion, du heliga stad! Syndare ska inte längre få gå in genom dina portar.</v>
<v n="2">Res dig upp ur dammet, Jerusalem! Bryt loss kedjorna från din hals, du fångna dotter Sion!</v>
<v n="3">För Herren säger: När jag sålde er och lät er gå i landsflykt, begärde jag inte något pris för er av era förtryckare. Nu kan jag ta er tillbaka och inte vara skyldig dem något!</v>
<v n="4">Mitt folk har plågats utan orsak av Egypten och Assyrien, och jag vill befria det.</v>
<v n="5">Och vad ska jag nu göra? frågar Herren. Varför har mitt folk blivit slavar och förtryckta utan anledning? De som härskar över dem ger uttryck för sin glädje, och mitt namn blir hädat dag efter dag.</v>
<v n="6">Jo, jag ska uppenbara mitt namn för mitt folk, och de ska lära känna kraften i det namnet. Då ska de äntligen förstå att det är jag, Herren, som talar till dem.</v>
<v n="7">Det är underbart att få ta emot bud från den som kommer med det glada budskapet om frid och frälsning, och med beskedet att det är Israels Gud som är kung!</v>
<v n="8">Vakterna ropar och sjunger av glädje. Framför sina ögon ser de Herren återvända till Sion.</v>
<v n="9">Nu ska Jerusalems ruiner stämma upp en glädjesång, för Herren har tröstat sitt folk, och han har befriat Jerusalem!</v>
<v n="10">Herren har visat sin starka och heliga arm för alla folk. Jordens alla ändar ska se vår Guds frälsning.</v>
<v n="11">Skynda er ut! Lämna era kedjor och ert slaveri! Lämna Babylon och allt som det representerar bakom er, för det är orent! Ni är Herrens heliga folk. Rena er, ni alla som bär Herrens egendom tillbaka hem till hans tempel!</v>
<v n="12">Ni ska inte ha någon brådska när ni ger er iväg. Ni behöver inte fly för era liv. Herren ska gå framför er, och han, Israels Gud, ska skydda er från anfall i ryggen.</v>
<v n="13">Min tjänare ska ha framgång. Han ska bli högt uppsatt.</v>
<v n="14" t="15">Ändå ska många bli förvånade när de får se honom, ja, till och med främmande folk och deras kungar. De ska stå fullkomligt stumma inför honom, för de ska se och förstå vad ingen talat om för dem tidigare. De ska se min tjänare slagen och blödande, så vanställd att man ska ha svårt att se att det är en människa. Men genom detta ska han rena många nationer.</v>
</c>
<c n="53">
<v n="1">Men vem vill tro vårt budskap! Vem vill lyssna? För vem ska Gud uppenbara sin frälsande kraft?</v>
<v n="2">För Gud var han som ett färskt, grönt skott, som sköt upp från en rot i en torr och steril mark. Men i våra ögon var han inte på något sätt tilldragande. Det fanns ingenting hos honom som behagade oss.</v>
<v n="3">Vi föraktade honom och övergav honom, han var en sorglig syn, drabbad av lidande! Vi vände honom ryggen och såg åt ett annat håll när han gick förbi. Vi avskydde honom och förstod inte vem han var.</v>
<v n="4">Ändå var det vårt lidande han bar och våra sorger som tyngde honom. Vi trodde att hans lidande var ett straff från Gud för hans egna synder,</v>
<v n="5">men det var för vår skull han blev sårad och slagen. Han blev misshandlad för att vi skulle få frid. Han blev straffad, men vi blev friade! I hans sår finns det helande för oss!</v>
<v n="6">Det var vi som gick vilse som får. Det var vi som lämnade Guds stigar för att gå våra egna vägar. Ändå lade Gud alla våra skulder och synder på honom!</v>
<v n="7">Han var pressad och plågad, men ändå sa han inget till sitt försvar. Han var som ett lamm, som förs bort för att slaktas. Och som ett får står tyst när man klipper det, så stod han tyst framför dem som dömde honom.</v>
<v n="8">Från anklagelser och rättegång förde de bort honom för att dödas. Men vilka bland folket insåg den dagen att det var deras synder han dog för? Vem förstod att han led i deras ställe?</v>
<v n="9">Han begravdes som en brottsling i en rik mans grav, men han hade inte gjort något brottsligt, och han hade aldrig sagt ett ont ord.</v>
<v n="10">Men det var ändå Herrens plan att krossa honom och lägga detta lidande på honom. När han väl har offrats för synden, ska han få många arvingar. Han ska få liv igen, och Guds plan ska ha framgång genom honom.</v>
<v n="11">När han ser resultatet av sitt lidande ska han känna sig tillfreds. På grund av vad han, min rättfärdige tjänare, har gjort ska många bli rättfärdiga inför Gud. Han ska bära alla deras synder.</v>
<v n="12">Därför ska jag ge honom all den ära som tillkommer den som är stor och mäktig, för han har gett sitt liv i döden. Han betraktades som en syndare när han bar mångas synder och ingrep för deras skull och bar fram deras sak inför Gud.</v>
</c>
<c n="54">
<v n="1">Sjung av glädje, du kvinna som är barnlös! Stäm upp en glädjesång, Jerusalem, för hon som blev övergiven ska nu få fler barn än hon som har en man.</v>
<v n="2">Bygg till ditt hus, så att du får större utrymme,</v>
<v n="3">annars kommer din familj inte att få plats! Dina ättlingar ska ta städer i besittning som övergivits under landsflykten.</v>
<v n="4">Var inte bekymrad! Du ska inte längre behöva skämmas. Du ska inte längre komma ihåg din dystra ungdom och sorgen över att vara änka.</v>
<v n="5">Din Skapare ska bli din man. Herren, härskarornas Gud, är hans namn. Han är din befriare, den Helige i Israel, hela jordens Gud.</v>
<v n="6">Herren ska komma tillbaka till dig igen, som om du varit en ung kvinna, övergiven av sin man.</v>
<v n="7">"Jag övergav dig under en kort tid, men nu ska jag i min stora barmhärtighet än en gång församla dig.</v>
<v n="8">I ett ögonblicks vrede vände jag mig bort från dig, men med en evig kärlek ska jag nu förbarma mig över dig", säger Herren, din befriare.</v>
<v n="9">"På Noas tid svor jag att aldrig mer tillåta en sådan översvämning att komma över jorden och döda allt liv. Nu lovar jag att min vrede aldrig mer ska drabba dig.</v>
<v n="10">Om så bergen rämnar och höjderna förflyttar sig, ska min kärlek ändå aldrig lämna dig. Mitt löfte om frid ska aldrig brytas", säger Herren, han som visar dig barmhärtighet.</v>
<v n="11">"Mitt stackars folk, som blivit så prövat! Jag ska än en gång bygga upp din grund med dyrbara juveler.</v>
<v n="12">Tornen ska jag göra av rubiner och portar och murar av ädelstenar.</v>
<v n="13">Alla dina invånare ska jag undervisa, och dina barn ska få leva i fred.</v>
<v n="14">Du ska leva där rättfärdighet råder. Dina fiender ska inte komma i närheten av dig. Terror ska inte förekomma.</v>
<v n="15">Om någon nation kommer emot dig, så är den inte sänd av mig för att straffa dig. Den ska bli besegrad, för jag står på din sida.</v>
<v n="16">Jag har skapat smeden, som håller elden i smedjan vid liv och smider vapen. Jag ligger bakom de stora arméer, som har makt att förstöra och ödelägga.</v>
<v n="17">Men på den dagen ska inget vapen som vänds mot dig ha någon framgång, och du ska få rätt mot alla som ljuger om dig. Detta är vad som väntar Herrens tjänare. Detta är den seger jag har för dig," säger Herren.</v>
</c>
<c n="55">
<v n="1" t="2">Säg, finns det några törstiga? Kom då och drick, även om ni är utan pengar! Kom och välj ut vad ni vill ha! Här finns både mjölk och vin! Allt är gratis! Varför lägger ni ut en massa pengar på sådant som inte ger näring och som inte är nyttigt? Lyssna nu, så ska jag berätta var ni kan få tag på det som verkligen är gott och nyttigt!</v>
<v n="3">Kom till mig med öppna öron! Hör på mig, så ska ni få leva! Jag är beredd att upprätta ett evigt förbund med er och ge er all den nåd och kärlek som jag gav kung David.</v>
<v n="4">Han bevisade min makt genom att besegra främmande folk.</v>
<v n="5">Ni ska ge befallningar till folken runt omkring, och de ska omedelbart lyda er. Nej, inte på grund av er egen makt och förträfflighet, utan därför att jag, Herren, er Gud, ger er makt och ära.</v>
<v n="6">Sök Herren, medan du kan finna honom! Be till honom nu, när han är nära! Se till att människorna slutar upp med sina onda gärningar.</v>
<v n="7">Se till att de visar bort alla tankar på att göra sådant som är fel. Se till att de vänder sig till Herren, så att han kan få visa dem sin barmhärtighet, och att de vänder sig till vår Gud, för han vill förlåta allt!</v>
<v n="8">Denna plan är inte något som ni kan fundera ut, och inte heller är mina tankar som era tankar.</v>
<v n="9">Himlen är högre än jorden, och mina vägar är högre än era vägar och mina tankar större än era tankar.</v>
<v n="10">Regn och snö kommer ner från himlen över jorden och återvänder inte förrän det har vattnat den, fått säden att gro och gett skörd åt lantbrukaren och bröd åt den hungrige.</v>
<v n="11">Så är det också med mitt ord. Jag sänder ut det, och det bär alltid frukt. Det uträttar allt jag vill, och det har framgång vart jag än sänder det.</v>
<v n="12">Ni ska få leva i glädje och frid. Bergen och höjderna, träden ute på fälten, hela världen runt omkring er, ska glädja sig.</v>
<v n="13">Där det en gång fanns törnsnår, där ska nu cypresser växa. Där det växte nässlor ska det finnas myrtenträd. Detta under ska göra Herrens namn mycket stort, och det ska bli till ett evigt tecken på Guds makt och kärlek.</v>
</c>
<c n="56">
<v n="1">Var rättvisa och ärliga mot alla, säger Herren Gud! Gör det som är rätt och riktigt, för jag kommer snart för att rädda er!</v>
<v n="2">Välsignad är den som i stället för att arbeta på sabbaten, min vilodag, hedrar den genom att ge akt på sig själv och inte göra något som är orätt.</v>
<v n="3">Mina välsignelser är till också för främlingar, som tar emot Herren. Tro inte att jag tänker hålla dem utanför mitt folk. Detta gäller också alla som har kastrerats och fråntagits möjligheten att få barn. De tillhör också mig.</v>
<v n="4">När de håller sabbaten helig och gör vad som behagar mig och håller mina lagar, lovar jag dem att</v>
<v n="5">de i mitt hus och inom mina väggar ska få en ställning som är förmer än den ära söner och döttrar kunnat ge dem. Det jag ska ge dem är ett evigt namn och delaktighet i en familj, som aldrig ska dö ut.</v>
<v n="6">Också till främlingar och utomstående, som förenar sig med Herrens folk och tjänar honom och älskar hans namn, de som är hans tjänare och inte missbrukar sabbaten och som håller hans förbund och lyder honom, ger han sitt löfte:</v>
<v n="7">"Jag ska också föra er till mitt heliga berg i Jerusalem och låta er uppleva fullkomlig glädje i mitt bönehus. Jag ska ta emot era brännoffer och slaktoffer. Mitt tempel ska kallas ett bönehus för alla folk!</v>
<v n="8">Herren Gud, som hämtar tillbaka dem som förskingrats från Israel, säger att han tillsammans med dem också ska föra andra till sig."</v>
<v n="9">Kom, alla rovdjur, kom och slit sönder fåren! Kom, ni skogens vilddjur och uppsluka mitt folk!</v>
<v n="10">Ledarna för mitt folk, Herrens vakter, Herrens herdar, är blinda för varje fara. De har inget förstånd, och de varnar ingen när det är fara å färde. De är som hundar som inte kan skälla. De ligger och drömmer och sover gärna.</v>
<v n="11">De är glupska och får aldrig nog med mat. De är ansvarslösa och tänker bara på sig och sitt, och försöker få ut så mycket som möjligt åt sig själva av varje situation.</v>
<v n="12">"Kom", säger de. "Vi ska hämta vin och ställa till en fest. Låt oss dricka oss riktigt berusade! Det här är livet, och i morgon blir det ännu bättre!"</v>
</c>
<c n="57">
<v n="1">De rättfärdiga går under, de gudfruktiga dör tidigt och ingen tycks undra varför. Ingen tycks förstå att de när de dött besparas en massa olycka,</v>
<v n="2">för de gudfruktiga som dör ska vila i frid.</v>
<v n="3">Men kom hit alla ni som är söner till häxor och barn till äktenskapsbrytare och prostituerade!</v>
<v n="4">Vem är det ni gör er lustiga över genom att räcka ut tungan och göra grimaser?</v>
<v n="5">Ni är barn till syndare och lögnare! Ni tillber era avgudar med sådan iver i skuggan under vart och vartannat träd, och ni bär fram era egna barn som människooffer nere i dalarnas bergsklyftor.</v>
<v n="6">Era gudar är stenar i dalarna. Ni tillber dem, och de kommer också att bli ert arv, inte jag! Skulle detta göra mig glad?</v>
<v n="7" t="8">Nej, ni har begått äktenskapsbrott uppe på bergen, där ni tillber avgudabilder. Ni har övergett mig. Bakom stängda dörrar sätter ni upp dessa avskyvärda bilder och tillber dem. Det är otrohet, för ni ger er kärlek till avgudar i stället för till mig.</v>
<v n="9">Ni har gett väldoftande parfymer och underbar rökelse som gåva åt Molok. Ni har rest långt bort, ända till dödsriket, för att få tag i nya gudar att älska.</v>
<v n="10">Ni gav inte upp, trots att ni blev trötta av allt ert sökande. Nej, ni fattade nytt mod och fortsatte.</v>
<v n="11">Varför var ni mera rädda för dem än för mig? Hur kom det sig att ni inte för ett ögonblick tänkte på mig? Är det för att jag varit alltför mild, som ni inte har respekt för mig?</v>
<v n="12">Så kommer ni med er 'rättfärdighet' och era 'goda gärningar'! I detta finns inget som kan rädda er.</v>
<v n="13">Låt oss se om alla dessa avgudar kan hjälpa er när ni ropar till dem! De är ju så svaga att vinden kan blåsa bort dem! De kan falla omkull bara man andas på dem. Men den som tror på mig ska få ärva landet och bo på mitt heliga berg.</v>
<v n="14">En order ska utgå: "Bygg en väg! Röj undan klippblock och stenar! Ta bort alla hinder i mitt folks väg när det kommer tillbaka från sin landsflykt."</v>
<v n="15">Den höge och upphöjde som är evig, den Helige, säger: "Jag bor på en hög och helig plats, men jag bor också hos dem som har förkrossade och ödmjuka sinnen. Jag förnyar de ödmjuka och ger nytt mod åt dem som har ångerfyllda hjärtan,</v>
<v n="16">för jag ska inte strida mot er för evigt och inte heller alltid visa min vrede. Om jag gjorde det, skulle hela mänskligheten förgås, alla skulle tappa andan av förskräckelse!</v>
<v n="17">Jag var vred och straffade dessa giriga människor, men de fortsatte att synda och gjorde allt ont som de längtade efter djupt i sitt inre.</v>
<v n="18">Jag har sett vad de har gjort, men jag ska ändå hela dem! Jag ska leda och trösta dem och hjälpa dem när de sörjer och bekänner sina synder.</v>
<v n="19">Frid låter jag komma över dem, både nära och fjärran. Jag ska hela dem alla!</v>
<v n="20">Men de som fortfarande förkastar mig är som ett upprört hav, aldrig stilla och alltid i färd med att kasta upp dy och smuts på land.</v>
<v n="21">För sådana finns ingen frid."</v>
</c>
<c n="58">
<v n="1">Ropa ut det högt som ljudet av trumpetstötar! Låt mitt folk få veta att de är upproriska!</v>
<v n="2">Ändå uppträder de så gudfruktigt! De kommer till templet varje dag och är så angelägna att lyssna när min lag föreläses, precis som om de tänkte lyda den och inte alls föraktade sin Guds befallningar! De är så angelägna att tillbe på rätt sätt, och de verkar uppskatta gudstjänsterna i templet.</v>
<v n="3">"Vi har fastat inför dig", säger de. "Är du inte glad för det? Varför ser du inte våra offer? Varför hör du inte våra böner? Vi har böjt oss för dig, och du har inte ens lagt märke till det!"Jag ska tala om anledningen för er. Ni lever i era syndiga nöjen till och med när ni fastar, och ni förtrycker dem som arbetar för er.</v>
<v n="4">Vad har fastan för mening när ni fortsätter att strida och gräla? En sådan fasta tilltalar inte mig.</v>
<v n="5">Inte betyder det något för mig att ni böjer era huvuden för mig en stund, ni svajar ju ändå hela tiden fram och tillbaka? Att ta på sig kläder av säcktyg och strö aska i håret, skulle det vara att fasta?</v>
<v n="6">Nej, den fasta jag vill ha är att ni slutar upp med att förtrycka andra och behandla dem väl som arbetar åt er.</v>
<v n="7">Jag vill att ni ska dela er mat med de hungriga och släppa in hjälplösa, utslagna och fattiga i era hem. Ge kläder till dem som fryser och håll er inte undan för släktingar som behöver er hjälp!</v>
<v n="8">Om ni handlar så som Gud förväntar sig av er, ska han låta sin härlighet lysa över er. Er rättfärdighet ska leda er fram. Er godhet ska vara er sköld, och Herrens härlighet ska skydda er.</v>
<v n="9">Då ska Herren svara omedelbart när ni ber till honom. "Ja, här är jag", ska han svara. Allt ni behöver göra är att sluta förtrycka de svaga, att inte komma med grova anklagelser och sprida falska rykten!</v>
<v n="10">Mätta de hungriga! Hjälp dem som är i svårigheter! Då ska ditt ljus lysa i mörkret, och mörkret omkring dig ska bli som en ljus dag.</v>
<v n="11">Herren ska fortsätta att leda dig och låta dig få uppleva mycket gott. Du ska få vara frisk. Du kommer att vara som en nyvattnad trädgård, som en källa där vattnet aldrig tar slut.</v>
<v n="12">Dina söner ska bygga upp städerna som så länge legat i ruiner, och du ska bli känd som 'Folket som bygger upp sina murar och städer'.</v>
<v n="13">Om du håller sabbaten helig och inte gör bara vad du har lust med, utan är mån om den och talar med glädje om den som Herrens heliga dag, och om du ärar Herren med det som du gör och inte följer dina egna önskningar och inte talar lättsinnigt,</v>
<v n="14">då ska Herren själv bli din glädje. Då ska jag ära dig över hela världen, så att du får alla de välsignelser jag lovade din förfader Jakob. Herren har talat.</v>
</c>
<c n="59">
<v n="1">Lyssna nu! Herren är inte så svag att han inte kan rädda er. Och han har inte blivit döv! Han kan höra er när ni ber!</v>
<v n="2">Men problemet är att era synder har skilt er från Gud. För syndens skull har han vänt sitt ansikte bort från er och lyssnar inte längre.</v>
<v n="3">Era händer är blodiga och era fingrar orena av synd. Ni ljuger, och ni är emot allt som är rätt.</v>
<v n="4">Ingen bryr sig om att vara ärlig och uppriktig. Era rättegångar vilar på lögner. Ni använder er tid till att tänka ut och göra det som är ont</v>
<v n="5">och era krafter till att göra upp onda planer, som leder till fruktansvärda handlingar.</v>
<v n="6">Ni bedrar alla som kommer i er väg. Allt ni gör är fyllt av synd, och våld är ert kännetecken.</v>
<v n="7">Era fötter är snabba när det gäller att förstöra och döda. Era tankar är syndiga, och var ni än går lämnar ni spår av olycka och död efter er.</v>
<v n="8">Ni vet inte vad frid är, och inte heller vad det betyder att vara rättvis och god. Ni fortsätter att göra det som är fel, och de som följer er i spåren kommer inte heller att få uppleva frid.</v>
<v n="9">För all denna ondskas skull får vi inte del av Guds välsignelser. Det är därför Gud inte straffar dem som skadar oss. Det är inte underligt att vi går i mörker, fast vi väntat oss att finna ljus.</v>
<v n="10">Vi vandrar i dunkel och famlar som blinda, vi faller omkull mitt på ljusa dagen. Det är inte underligt att vi är fullständigt kraftlösa i jämförelse med unga starka män!</v>
<v n="11">Vi brummar som hungriga björnar och kuttrar som sorgsna duvor. Vi söker efter Gud och väntar att han ska ta hand om oss, men han har vänt sig bort från oss.</v>
<v n="12">Våra synder hopar sig inför den rättfärdige Guden och vittnar mot oss.Ja, vi vet vilka syndare vi är.</v>
<v n="13">Vi känner till vår olydnad och vet att vi förnekat Herren, vår Gud. Vi vet hur upproriska och falska vi varit, och hur vi har tänkt ut våra lögner.</v>
<v n="14">Våra domstolar förtrycker den rättfärdige. Ärlighet känner ingen till. Sanningen är ett okänt begrepp, och rättvisa finns inte i lagen.</v>
<v n="15">Ja, sanningen existerar inte, och var och en som försöker leva ett bättre liv blir motarbetad.Herren såg all denna ondska och blev besviken över att ingen tog itu med den.</v>
<v n="16">Han såg att ingen hjälpte er och förundrade sig över att ingen grep in. Det var därför han själv kom för att rädda er genom sin väldiga makt och rättvisa.</v>
<v n="17">Han klädde sig i rättfärdighet som ett skyddande pansar och satte frälsningen som hjälm på sitt huvud. Han tog på sig hämndens och sin heliga vredes mantel.</v>
<v n="18">Han ska betala sina fiender för deras onda gärningar. Han är rasande på sina motståndare i avlägsna länder.</v>
<v n="19">Då ska de äntligen uppskatta och ära Guds namn från öster till väster. När fienderna väller fram som en flodvåg ska Herren blåsa bort dem som med en stormvind.</v>
<v n="20">Han ska komma som en befriare till alla dem i Sion, som har vänt sig bort från synden.</v>
<v n="21">"Och detta är mitt löfte till dem", säger Herren. "Min helige Ande ska inte lämna dem, och de ska vilja göra det goda och hata det onda. Ja, även deras barn och barnbarn ska göra det för all framtid."</v>
</c>
<c n="60">
<v n="1">Stå upp, mitt folk! Låt ditt ljus lysa, så att alla folk kan se det! Herrens härlighet strömmar ut från dig.</v>
<v n="2">Mörker och natt ska komma över alla jordens folk, men från dig ska Herrens härlighet lysa.</v>
<v n="3">Alla nationer ska komma till ditt ljus. Mäktiga kungar ska se Herrens härlighet i dig.</v>
<v n="4">Lyft upp dina ögon och se! Dina söner och döttrar kommer hem från avlägsna länder.</v>
<v n="5">Dina ögon ska stråla och ditt hjärta fyllas av glädje. Köpmän från hela världen ska komma till dig och föra med sig rikedomar från många länder.</v>
<v n="6">Väldiga kamelkaravaner ska dra upp till dig. Unga kameler från Midjan, Saba och Efa kommer med guld och rökelse för att prisa och upphöja Gud.</v>
<v n="7">Du ska få alla Kedars hjordar, och till mina offeraltaren ska du få Nebajots bockar, och jag ska förhärliga mitt härliga tempel den dagen.</v>
<v n="8">Vilka är de, som flyger som ett moln till Israel, som duvor till sina bon?</v>
<v n="9">Jag ser hur handelsfartyg från många länder, de allra bästa, för Israels söner hem igen långt bortifrån, och de har rikedomar med sig. Den Helige i Israel, som är känd över hela världen, har förhärligat dig i allas ögon.</v>
<v n="10">Utlänningar ska komma och bygga upp dina städer. Furstar och kungar ska skicka dig hjälp, för även om jag förgjorde dig i min vrede ska jag i min nåd vara barmhärtig mot dig.</v>
<v n="11">Dina portar ska vara öppna dygnet runt för att ta emot rikedomar från många länder. Världens kungar ska förse dig med detta,</v>
<v n="12">och de nationer som vägrar att ingå förbund med dig kommer att ruineras och gå under.</v>
<v n="13">Libanons härlighet ska bli din. Både cypress och alm och buxbom ska pryda min helgedom, jag ska göra den strålande och härlig!</v>
<v n="14">Dina förtryckare ska komma och buga sig för dig! De ska kyssa dina fötter! De ska kalla Jerusalem Herrens stad och Israels Heliges berg.</v>
<v n="15">Efter att en gång ha varit övergiven, hatad och bortstött av alla, ska du vara en skönhet i allas ögon. Du ska bli till glädje för alla generationer i hela världen, och det är jag som ska låta detta ske.</v>
<v n="16">Mäktiga kungar och väldiga nationer ska förse dig med det bästa de har för att tillfredsställa dig, och du ska till slut verkligen förstå att jag, Herren, är din Frälsare och befriare, den Mäktige i Israel.</v>
<v n="17">Jag ska byta ut ditt koppar mot guld, ditt järn mot silver, ditt trä mot koppar och dina stenar mot järn. Frid och rättfärdighet ska härska i dig.</v>
<v n="18">Våldet ska utrotas ur landet och all inre oro upplösas. Dina murar ska kallas 'frälsning' och dina portar 'lovsång'.</v>
<v n="19">Du ska inte längre behöva solens eller månens ljus, för Herren, din Gud, ska vara ditt eviga ljus, han ska vara din ära.</v>
<v n="20">Din sol ska aldrig gå ner. Din måne ska aldrig avta, för Herren ska vara ditt eviga ljus. Sorgen ska vara borta för alltid.</v>
<v n="21">Allt ditt folk ska bara göra det som är rätt, och de ska alltid få bo i landet. Med mina egna händer ska jag plantera mitt folk, och det ska ske till min ära.</v>
<v n="22">Små familjer ska förökas till stora släkter. Den minsta grupp ska bli en mäktig nation. Jag, Herren, ska låta allt detta ske, när tiden är inne.</v>
</c>
<c n="61">
<v n="1" t="2">Herrens Ande är över mig. Herren har smort mig att komma med goda nyheter till alla som lider och har det svårt. Han har sänt mig för att trösta dem som är sorgsna, att förkunna frihet för dem som är fångar och att öppna de blindas ögon. Han har sänt mig för att tala om för dem som sörjer att tiden har kommit då Guds välbehag vilar över dem, och att vredens dag är inne för deras fiender.</v>
<v n="3">Åt alla som gråter i Israel ska han ge skönhet i stället för aska, glädje i stället för sorg, lovsång i stället för hopplöshet.Gud har planterat dem, och de står där i rättfärdighet, som starka och sköna ekar till hans ära.</v>
<v n="4">De ska bygga upp de gamla ruinerna och reparera de städer som länge legat öde. De ska återuppliva dem trots att de varit tomma i flera generationer.</v>
<v n="5">Utlänningar ska bli era tjänare. De ska valla era hjordar, plöja era åkrar och sköta era vingårdar.</v>
<v n="6">Ni ska kallas Herrens präster, vår Guds tjänare. Ni ska få rikligt med skatter från många nationer, och deras rikedomar ska bli till glädje för er.</v>
<v n="7">I stället för skam och vanära ska ni få dubbelt igen av allt gott.</v>
<v n="8">Jag, Herren, älskar rättvisa. Jag hatar brott och allt som är orätt. Jag ska troget belöna mitt folk för deras lidande och ingå ett evigt förbund med dem.</v>
<v n="9">Deras ättlingar ska bli kända och ärade bland alla folk. Alla ska inse att de är ett folk som Gud har välsignat.</v>
<v n="10">Låt mig tala om för er hur glad Gud har gjort mig! Han har klätt mig i frälsningens mantel och i rättfärdighetens dräkt. Jag är som en brudgum uppklädd för bröllopet och som en brud smyckad med alla sina juveler.</v>
<v n="11">Herren ska visa världens folk sin rättvisa. Alla ska prisa honom. Hans rättfärdighet ska vara som ett knoppande träd eller som en trädgård tidigt på våren, full av plantor som växer upp inför alla folk.</v>
</c>
<c n="62">
<v n="1">Jag älskar Sion och mitt hjärta längtar efter Jerusalem! Därför ska jag inte sluta att be för staden eller ropa till Gud för dess skull, förrän den strålar av rättfärdighet och har upplevt sin frälsning.</v>
<v n="2">Folken ska se din rättfärdighet. Kungar ska bländas av din skönhet, och Gud ska ge dig ett nytt namn.</v>
<v n="3">Du ska vara en dyrbar juvel i hans hand, och alla ska se dig. Du ska vara en strålande krona för kungars kung.</v>
<v n="4">Du ska aldrig mer kallas 'Den övergivna' eller 'Landet Gud glömde'. Ditt nya namn ska bli 'Landet Gud har behag till' och 'Bruden', för Herren älskar dig och betraktar dig som sin egen.</v>
<v n="5">Dina barn ska ta hand om dig, Jerusalem, med samma glädje som en ung man känner när han gifter sig med sin älskade. Gud ska glädja sig över dig som en brudgum över sin brud.</v>
<v n="6" t="7">Jerusalem, jag har satt förebedjare som väktare på dina murar, och de ska ropa till Gud dag och natt att hans löften ska infrias. Unna er ingen vila, ni alla som ber! Ge inte Gud någon vila, förrän han upprättar Jerusalem och gör det respekterat och beundrat över hela jorden.</v>
<v n="8">Herren har inför Jerusalem avlagt ett högtidligt löfte: "Jag ska aldrig mer överlämna dig åt dina fiender. Aldrig mer ska främmande trupper komma och föra bort din säd och ditt vin.</v>
<v n="9">Du har odlat det, och du ska behålla det och tacka Gud! På templets gård ska du dricka ditt eget vin vid högtiderna.</v>
<v n="10">Dra ut! Gör i ordning en väg för mitt folk så att det kan vända tillbaka. Bygg vägar, röj undan alla stenar och hissa ditt banér."</v>
<v n="11">Herren har skickat sina budbärare till varje land med en vädjan till sitt folk: "Jag, Herren, din Gud, kommer för att frälsa dig och ska ge dig många gåvor."</v>
<v n="12">Du ska kallas 'Det heliga folket' och 'Herrens befriade', och Jerusalem ska kallas 'Den efterlängtade staden' och 'Staden som Gud har välsignat'.</v>
</c>
<c n="63">
<v n="1">Vem är det som kommer från Edom, från Bosra i blodstänkta kläder? Vem är han som i sin kungliga mantel går fram med en sådan kraft?"Det är jag, Herren, som förkunnar din frälsning, Herren, den ende som har makt att frälsa!"</v>
<v n="2">"Varför är dina kläder så röda, som om du hade trampat en vinpress?"</v>
<v n="3">"Jag har ensam trampat vinpressen. Ingen var där och hjälpte mig. I min vrede trampade jag ner mina fiender som druvor. Så gjorde jag slut på mina motståndare. Det är deras blod du ser på mina kläder.</v>
<v n="4">Nu är tiden inne för mig att hämnas mitt folk och befria det från dess förtryckare.</v>
<v n="5">Jag sökte efter någon som ville hjälpa dem, men fann ingen. Detta förvånade mig mycket. Därför fick jag utföra hämnden själv, utan att någon hjälpte mig.</v>
<v n="6">Jag krossade hednafolken i min vrede och fick dem att falla till marken."</v>
<v n="7">Jag vill berätta om vad Gud har gjort i sin nåd och barmhärtighet. Jag ska prisa honom för allt han har gjort. Jag gläder mig över hans godhet mot Israel, över allt han gjort i sin nåd och kärlek.</v>
<v n="8">Han sa: "De är mina egna. De kommer aldrig mer att svika mig." Så blev han deras frälsare.</v>
<v n="9">Han delade deras nöd, och han räddade dem. I sin kärlek och omsorg befriade han dem, lyfte upp dem, och han har burit dem under alla dessa år.</v>
<v n="10">Men de gjorde ändå uppror mot honom och bedrövade hans helige Ande. Det var därför han blev deras fiende och själv stred mot dem.</v>
<v n="11">Då kom de ihåg hur det var när Mose, Guds tjänare, ledde hans folk ut ur Egypten och man ropade: "Var finns han som ledde Israel genom havet, med Mose i täten? Var finns den Gud som sände sin helige Ande bland sitt folk?</v>
<v n="12">Var finns han, vars väldiga makt delade havet när Mose lyfte sin hand och därmed för alltid gjorde sig ett namn?"</v>
<v n="13">Vem ledde dem fram genom havet? Som hästar på ett öppet fält färdades de fram utan att stappla eller falla.</v>
<v n="14">Herrens Ande förde dem till vila som boskap förs till grönt bete i dalarna. Allt detta gav Herren ett namn bland folken.</v>
<v n="15">Herre, se ner från din himmel och se på oss från ditt heliga hus! Var finns den kärlek som du tidigare visade oss, din makt, din nåd och ditt medlidande? Var finns allt detta nu?</v>
<v n="16">Du är ju fortfarande vår far! Även om Abraham och Jakob inte skulle vilja kännas vid oss, så är du ändå vår far, vår befriare sedan lång tid.</v>
<v n="17">Herre, varför har du förhärdat våra hjärtan och fått oss att synda och vända oss mot dig? Kom tillbaka Herre, och hjälp oss, för vi som tillhör dig behöver dig.</v>
<v n="18">Det var ju bara under en kort tid vi fick behålla Jerusalem! Nu har våra fiender intagit staden.</v>
<v n="19">Gud, varför behandlar du oss som om vi inte var ditt folk? Varför behandlar du oss som hedningar, som aldrig kallat dig 'Herre'?</v>
</c>
<c n="64">
<v n="1">Tänk om du bara ville öppna himlen och komma ner till oss! Bergen skulle darra i din närvaro!</v>
<v n="2">Din härlighets förtärande eld skulle bränna ner skogar och få haven att torka ut. Nationer skulle bäva inför dig. Dina fiender skulle förstå varför vi talar så mycket om dig.</v>
<v n="3">Så var det förr när du kom ner. Du gjorde det oväntade, och bergen darrade.</v>
<v n="4">Sedan världens skapelse har ingen sett eller hört talas om en sådan Gud som du, som handlar så mot dem som väntar på honom.</v>
<v n="5">Du välkomnar dem som med glädje gör det som är gott, de som vandrar rätta vägar.Men vi är inte goda. Vi är syndare och har varit så hela vårt liv. Därför vilar din vrede tung över oss. Hur ska vi kunna bli frälsta?</v>
<v n="6">Vi är alla orena av synd. I oss själva finns inget som duger. Vi vissnar som höstlöv, torkar bort och faller av. Våra synder sopar undan oss, som vinden gör med torra löv.</v>
<v n="7">Ändå är det ingen som åkallar ditt namn eller ber till dig om nåd. Därför har du vänt dig bort från oss och överlämnat oss åt oss själva och våra synder.</v>
<v n="8">Och ändå, Herre, är du vår far! Vi är leran, och du är krukmakaren. Vi har alla formats av din hand.</v>
<v n="9">Var inte så ond på oss, Herre, och tänk inte för alltid på våra synder! Tänk i stället på att vi alla tillhör ditt folk!</v>
<v n="10">Dina heliga städer har blivit ödelagda, och Jerusalem är en övergiven öken.</v>
<v n="11">Vårt heliga, vackra tempel, där våra förfäder prisade dig, är nerbränt, och allt det vackra är borta.</v>
<v n="12">Kan du efter allt detta fortfarande vägra att hjälpa oss, Herre? Ska du förbli tyst och fortsätta att plåga oss?</v>
</c>
<c n="65">
<v n="1">Herren säger: "De som aldrig förr frågat efter mig har nu börjat söka mig. Nationer som aldrig tidigare sökt mig finner mig.</v>
<v n="2">Men mitt eget folk har gjort uppror, fastän jag har väntat hela dagen med öppna armar för att välkomna det. De går sina egna vägar och handlar efter eget huvud.</v>
<v n="3">Hela tiden har de förolämpat mig genom att tillbe avgudar i sina trädgårdar och tända rökelse på taken till sina hus.</v>
<v n="4">På nätterna har de gått ut till gravar och grottor för att tillbe onda andar, och de äter mat som är förbjuden i Guds lag.</v>
<v n="5">Ändå säger de till varandra: 'Kom inte närmare mig. Jag är heligare än du!' De är en stank i mina näsborrar. Dag ut och dag in retar de mig till det yttersta.</v>
<v n="6">Allt detta finns nedtecknat inför mina ögon. Jag kommer inte att förbli tyst. Jag ska hämnas. Ja, jag ska hämnas på dem,</v>
<v n="7">inte bara för deras egna synder utan också för deras förfäders, säger Herren. De har nämligen tänt rökelse på bergen och förolämpat mig på höjderna. De ska få igen för allt."</v>
<v n="8">Men jag ska inte förgöra alla, säger Herren. Även i en dålig klase kan det finnas saftiga druvor. Det finns sådana som är mina verkliga tjänare i Israel. Därför ska jag inte heller förgöra hela folket.</v>
<v n="9">Jag ska bevara några, så att de kan ta Israels land i besittning.</v>
<v n="10">De som jag väljer ut ska ärva det och tjäna mig där. Sarons slätter ska på nytt fyllas av boskap, och Akors dal ska än en gång bli en lägerplats för herdar. Så ska det bli för dem som söker mig.</v>
<v n="11">Men därför att resten av er har övergett Herren och hans tempel och dyrkar Gad och Meni,</v>
<v n="12">har jag bestämt att ni ska drabbas av krigets svärd. När jag ropade svarade ni inte, och ni lyssnade inte när jag talade. Medvetet syndade ni inför mina ögon och föredrog att göra det jag avskyr.</v>
<v n="13">Därför säger Herren Gud att ni ska hungra medan hans tjänare äter. Ni ska vara törstiga när de dricker. Ni ska vara sorgsna och modfällda, när de gläds.</v>
<v n="14">Ni ska klaga högt av sorg, bekymmer och förtvivlan, när de sjunger av glädje.</v>
<v n="15">Era namn ska nämnas som en förbannelse bland mitt folk. Herren Gud ska förstöra er och kalla sina verkliga tjänare vid ett annat namn.</v>
<v n="16">Och ändå ska den tid komma, då alla som uttalar en välsignelse eller avlägger en ed ska svära vid sanningens Gud. Min vrede ska nämligen ta slut, och jag ska glömma bort det onda ni gjort.</v>
<v n="17">Jag ska skapa nya himlar och en ny jord, så underbara att ingen längre ska minnas det som en gång var.</v>
<v n="18">Var glada! Gläd er alltid åt det jag skapat! Se här! Jag ska göra Jerusalem till en lycklig stad. Dess invånare ska vara ett glädjens folk.</v>
<v n="19">Jag ska glädja mig över Jerusalem och över mitt folk, och sedan ska man inte längre höra någon klagan eller några sorgerop därifrån.</v>
<v n="20">Spädbarn ska inte längre behöva dö. Människor ska inte betraktas som gamla ens när de är hundra år! Det är bara syndare som ska dö unga!</v>
<v n="21" t="22">Den som bygger ett hus ska också få bo i det. Mitt folk ska plantera vingårdar, och den som planterar ska själv få äta deras frukt. Fienden ska inte kunna stjäla den. De som tillhör mitt folk ska leva lika länge som träd, och de ska få njuta av allt det som de fått kämpa så länge för.</v>
<v n="23">Deras skördar ska inte ätas upp av fiender. Inga barn ska bli dödade i krig eller drabbas av olycka. De är nämligen barn till dem som Herren välsignat.</v>
<v n="24">Jag ska svara dem, till och med innan de ropar till mig. Medan de ännu talar med mig om vad de behöver, ska jag gripa in och besvara deras böner!</v>
<v n="25">Varg och lamm ska äta tillsammans. Lejon ska äta hö som oxar. Giftiga ormar ska inte längre döda för att få sin föda! När den tiden kommer ska ingen skadas eller dödas på mitt heliga berg, säger Herren.</v>
</c>
<c n="66">
<v n="1">Himlen är min tron och jorden mitt fotstöd. Hur skulle du kunna bygga ett tempel åt mig, som går upp mot detta?</v>
<v n="2">Min hand har gjort både himmel och jord, och de tillhör mig. Men ändå är jag glad och tacksam för varje människa som med ödmjukhet lyder mitt ord.</v>
<v n="3">Den som väljer att gå sin egen väg och vill leva i synd är under en förbannelse. Gud kommer inte att ta emot hans offer. När han offrar en tjur på Guds altare är det offret lika avskyvärt för Gud som ett människooffer. Ett offrat lamm eller ett skördeoffer är som att lägga en hund på Guds altare eller att bestänka det med blod från svin. Rökelse från en sådan människa räknar Gud som tillägnad en avgud.</v>
<v n="4">Jag ska sända svåra plågor över dem, allt det som de var rädda för, för när jag ropade på dem vägrade de att svara, och när jag talade ville de inte höra. I stället gjorde de det som var ont inför mina ögon och sådant som de visste att jag avskydde.</v>
<v n="5">Hör Guds ord, ni alla som fruktar honom och lyder hans ord! Era bröder hatar er och stöter bort er för att ni håller er till mitt namn. "Ära vare Gud!" säger de hånfullt. "Var lyckliga i Herren!" Men de ska komma på skam.</v>
<v n="6">Vad är det för uppståndelse i staden? Vad är det för ett oväsen som hörs från templet? Det är Herrens röst när han hämnas på sina fiender.</v>
<v n="7" t="8">Vem har hört eller sett något sådant som detta? Plötsligt, på en enda dag, ska nationen Israel födas, till och med innan värkarna har satt in. På ett ögonblick, precis när födslovåndorna ska till att börja, är barnet fött och nationen har uppstått!</v>
<v n="9">Skulle jag vara med fram till förlossningen och sedan inte hjälpa? frågar Herren, er Gud.</v>
<v n="10">Gläd er med Jerusalem! Gläd er med staden, ni alla som älskar den och har sörjt över den!</v>
<v n="11">Gläd er över Jerusalem! Drick djupt av dess härlighet, som barnet suger sin mors bröst.</v>
<v n="12">Välstånd ska råda i Jerusalem, säger Herren, och det ska välla fram över staden som en flod, för det är jag som sänder det. Hedningarnas rikedomar ska strömma in där. Jerusalem ska ta hand om de sina, precis som en mor som låter sitt barn vila vid bröstet, bär det på armen och gungar det på sitt knä.</v>
<v n="13">Jag ska trösta er som bara en mor kan trösta.</v>
<v n="14">När ni ser Jerusalem ska ert hjärta glädja sig. Ni ska få uppleva full hälsa. Hela världen ska få se Guds hand över sitt folk och hans vrede över sina fiender.</v>
<v n="15">För se, Herren ska komma och döma med eld. Han kommer med sina vagnar som en stormvind för att tömma ut sin vrede och tillrättavisa med lågor av eld!</v>
<v n="16">Herren ska straffa världen genom eld och svärd, och han kommer att slå många!</v>
<v n="17">De som tillber avgudabilder gömda bakom träd i trädgården och de som har fester med all slags förbjuden mat, ska få ett fruktansvärt slut, säger Herren.</v>
<v n="18">Jag ser mycket väl vad det är de gör. Jag vet vad de tänker, och därför ska jag samla alla nationer och folk till strid mot Jerusalem, där de ska få se min härlighet.</v>
<v n="19">Jag ska göra tecken och under, och de som kommer undan ska jag sända med bud om mig till Tarsis, Put, Lud, Mesek, Ros, Tubal, Javan och till länderna bortom havet, till alla som inte hört ryktet om mig eller sett min härlighet. Där ska de förkunna min härlighet för hedningarna.</v>
<v n="20">De ska föra tillbaka alla era bröder från varje nation, som en gåva till Herren. De ska föra dem dit på hästar, i vagnar och i bärstolar, på åsnor och kameler, upp till mitt heliga berg Jerusalem, säger Herren. De ska vara som tackoffer till Herrens tempel vid skördetiden och bäras i kärl som är helgade åt Herren.</v>
<v n="21">Och en del av dem som kommer tillbaka ska jag utse till präster och leviter, säger Herren.</v>
<v n="22">Lika säkert som att den nya himmel och den nya jord som jag vill göra kommer att bestå, lika säkert ska ni för alltid vara mitt folk med ett namn som aldrig ska dö ut.</v>
<v n="23">Hela mänskligheten ska komma för att tillbe mig, vecka efter vecka, månad efter månad.</v>
<v n="24">Och de ska gå ut och titta på de döda kropparna efter dem som gjort uppror mot mig, för deras mask ska aldrig dö, deras eld aldrig släckas. De kommer att bli en avskyvärd syn för alla människor!</v>
</c>
</b>
<b n="Jeremia">
<c n="1">
<v n="1">Detta är Guds budskap genom prästen Jeremia, Hilkias son, från staden Anatot i Benjamins land.</v>
<v n="2">Det första budskapet kom till honom under Amons son Josias trettonde regeringsår i Juda.</v>
<v n="3">Flera andra budskap kom när Josias son Jojakim var kung i Juda och vid olika tillfällen fram till den femte månaden under det elfte året av Josias son Sidkias regering i Juda, när Jerusalem intogs och folket bortfördes som slavar.</v>
<v n="4">Herren sa till mig:</v>
<v n="5">"Jag kände dig innan du formades i din mors liv. Innan du föddes avskilde jag dig och utsåg dig till min budbärare till världen."</v>
<v n="6">"Herre, jag kan inte vara den budbäraren! Jag är alldeles för ung!" svarade jag.</v>
<v n="7">"Säg inte så, för du ska gå dit jag sänder dig och tala vad jag säger till dig", fortsatte Herren.</v>
<v n="8">"Var inte rädd för människor, för jag, Herren, kommer att vara med dig och hjälpa dig."</v>
<v n="9">Sedan rörde han vid min mun och sa: "Från och med nu lägger jag mina ord i din mun!</v>
<v n="10">I dag börjar din uppgift att varna folk och nationer i hela världen och att slå ner och förgöra, plantera och bygga upp."</v>
<v n="11">Sedan sa Herren till mig: "Jeremia! Vad är det du ser?"Jag svarade: "Jag ser en gren av ett mandelträd."</v>
<v n="12">"Det är riktigt, och det betyder att jag ska låta mitt hot om straff bli verklighet", svarade Herren.</v>
<v n="13">Sedan frågade Herren mig: "Vad ser du nu?Jag ser en gryta med kokande vatten. Den kommer norrifrån och töms över Juda", svarade jag.</v>
<v n="14">"Ja, från norr kommer olycka att dra fram över allt folk i det här landet", sa han.</v>
<v n="15">"Jag ska befalla arméerna från kungarikena i norr att komma till Jerusalem och sätta upp sina troner vid stadens portar och längs dess murar och i alla andra städer i Juda.</v>
<v n="16">På det sättet ska jag straffa mitt folk för att det har lämnat mig för att tillbe andra gudar, avgudar som de själva har gjort!</v>
<v n="17">Gör dig beredd att gå ut och berätta allt som jag säger till dig. Var inte rädd, för då kommer jag att göra dig till åtlöje.</v>
<v n="18">I dag gör jag dig osårbar inför alla deras anfall. De kommer inte att kunna skada dig. Du är som en befäst och ointaglig stad, stadig som en järnpelare eller en tung kopparport. Judas kungar, furstar och präster ska inte lyckas besegra dig.</v>
<v n="19">De kommer att försöka, men de ska misslyckas, för jag är med dig", säger Herren. "Jag ska hjälpa dig."</v>
</c>
<c n="2">
<v n="1">Herren talade till mig igen och sa:</v>
<v n="2">"Gå ut på gatorna i Jerusalem och ropa: Herren säger: Jag kommer ihåg hur ivrig du var att behaga mig när du var en ung brud och hur du älskade mig och följde mig genom torra öknen.</v>
<v n="3">På den tiden var Israel ett heligt folk, mina första barn. Alla som handlade illa mot dem fick stå där med skuld och blev drabbade av olycka.</v>
<v n="4" t="5">Israel, varför övergav dina förfäder mig? säger Herren. Vad var det för fel med mig, eftersom man vände sig bort från mig och handlade så dåraktigt som att tillbe avgudar?</v>
<v n="6">De brydde sig inte om att det var jag, Herren, som ledde dem ut ur Egypten, genom öde öknar och genom ett oländigt land med klippor, torka och död, där ingen vill bo eller ens passera igenom.</v>
<v n="7">Jag ledde dem vidare till ett bördigt land, där de kunde ha levt gott av markens skördar, men de förvandlade det till ett land av synd och det som var min gåva till dem blev en avskyvärd plats.</v>
<v n="8">Inte ens deras präster brydde sig om mig, och deras domare låtsades som om jag inte fanns. Deras härskare vände sig bort från mig, och deras profeter talade i Baals namn och ägnade sin tid åt värdelösa avgudar.</v>
<v n="9">Därför kommer jag att anklaga och döma er än en gång, säger Herren, ja både er och era barn i kommande generationer.</v>
<v n="10" t="11">Se er omkring och försök hitta något annat folk som bytt ut sina gamla gudar mot nya. Trots att deras gudar inte kan hjälpa dem sviker man dem inte. Hör efter i väster, på ön Cypern, och i öster, i Kedars öknar. Ta reda på om någon har hört talas om något så märkligt som detta att mitt folk har bytt ut sin levande Gud mot döda gudar!</v>
<v n="12">Himlarna är chockerade över att något sådant kan ske och ryggar tillbaka i skräck och bestörtning.</v>
<v n="13">Mitt folk har gjort två allvarliga misstag: Det har övergett mig, källan med det livgivande vattnet, och de har grävt sig dåliga brunnar som inte ger vatten.</v>
<v n="14">Varför har Israel blivit andras slav? Varför har detta folk blivit besegrat och bortfört?</v>
<v n="15">Jag ser stora arméer som marscherar fram mot Jerusalem under höga rop för att inta landet och bränna ner städerna till ruiner som ingen kan bo i.</v>
<v n="16">Jag ser arméer från Egypten som rycker fram mot landet. De marscherar från Memfis och Tapanhes för att ta ifrån Israel all dess makt och härlighet.</v>
<v n="17">Det är du själv som har dragit allt detta över dig genom att göra uppror mot Herren, din Gud, som vill leda dig och visa dig vägen.</v>
<v n="18">Vad har du vunnit genom ditt förbund med Egypten och Assyrien?</v>
<v n="19">Din egen ondska kommer att straffa dig. Du kommer att få se hur fruktansvärt det är att göra uppror mot Herren, din Gud, att överge honom och inte frukta honom längre, säger Herren, härskarornas Gud.</v>
<v n="20">För länge sedan skakade du av dig mitt ok och bröt dig loss från mig. I ditt trots vägrade du att lyda mig. På varje höjd och under varje träd böjde du dig för avgudar.</v>
<v n="21">Hur kunde något sådant hända? Jag planterade dig som ett ädelt vin av allra bästa slag. Hur har du kunnat förvandlas till ett vildvuxet folk, korrumperat och odugligt?</v>
<v n="22">Såpa och lut kan inte göra dig ren. Du är fläckad av en skuld som aldrig kan tvättas bort. Jag ser den alltid framför mig, säger Herren Gud.</v>
<v n="23">Du säger att du inte har tillbett avgudar. Hur kan du säga något sådant? Gå och titta själv i vilken dal som helst i landet! Där kan du ansikte mot ansikte se alla de fruktansvärda synder du har begått. Du är som ett oroligt kamelsto, som irrar hit och dit.</v>
<v n="24">Du är som en vildåsna som flåsar under parningstiden. Vem kan mätta dina begär? Den som vill ha dig behöver inte söka länge, du är ju så angelägen!</v>
<v n="25">Varför slutar du inte upp med detta rännande efter andra gudar? Men du säger: 'Det är ingen idé att du försöker ändra på mig. Jag vill ha dessa gudar, och nu kan jag inte släppa dem!'</v>
<v n="26" t="27">Precis som en tjuv tagen på bar gärning ska Israel stå där med skam tillsammans med sina furstar, präster och profeter. De kallar en trästolpe för far och en uthuggen sten för mor. Men ändå ber de till mig om hjälp när det verkligen kniper.</v>
<v n="28">Varför duger inte längre de gudar som du har gjort åt dig själv? Nu är det ju dags att de bevisar vad de kan och räddar dig! Du har ju lika många av dem som det finns städer i Juda.</v>
<v n="29">Kom inte till mig och klaga, ni är rebeller allesammans, säger Herren.</v>
<v n="30">Jag har straffat er, men till ingen nytta. Ni vill fortfarande inte lyda. Som retade lejon har ni överfallit mina profeter.</v>
<v n="31">Mitt folk, lyssna till Herrens ord! Har jag varit orättvis mot Israel? Har jag låtit dem leva i mörker och elände? Varför säger mitt folk: 'Äntligen har vi blivit fria från Herren. Vi vill inte ha något med honom att göra nu!'</v>
<v n="32">Skulle en ung flicka kunna glömma sina juveler? En brud försöker väl inte gömma undan sin brudklänning. Men av mitt folk har jag varit glömd så länge man kan minnas.</v>
<v n="33">Du vet sannerligen hur du ska förföra dina älskare! Den mest erfarna gatflicka har en hel del att lära av dig.</v>
<v n="34">Dina kläder är fläckade av blod från oskyldiga och fattiga. Du mördar mycket raffinerat, men utan orsak.</v>
<v n="35">Och ändå säger du: 'Jag har väl inte gjort något som Gud skulle behöva bli arg för. Jag är säker på att han inte är arg!' Jag ska ge dig ett strängt straff, därför att du säger att du inte har syndat!</v>
<v n="36">Du far än hit och än dit, till den ene efter den andre av dina bundsförvanter för att få hjälp, men det hjälper inte. Dina nya vänner i Egypten kommer att överge dig, på samma sätt som Assyrien en gång gjorde.</v>
<v n="37">Du kommer att gråta i din förtvivlan, för Herren har förkastat dem som du litade på, och du ska inte klara dig trots deras hjälp.</v>
</c>
<c n="3">
<v n="1">Om en man skiljer sig från sin hustru och hon sedan gifter om sig, så ska han inte ta henne tillbaka. Du har övergett mig för alla dina älskare, och ändå vill du nu komma tillbaka till mig, säger Herren.</v>
<v n="2">Finns det en enda plats i hela landet, där du inte har orenat dig och varit otrogen genom att tillbe dessa andra gudar? Du sitter vid vägkanten som en prostituerad och väntar på nya kunder! Du har förgiftat hela landet med din hemska prostitution.</v>
<v n="3">Det är därför som det inte har regnat ens om vårarna. Du säljer dig utan några som helst skamkänslor.</v>
<v n="4" t="5">Och ändå kan du med att säga till mig: 'Far, du har alltid varit min vän. Du blir väl inte arg på mig för en sådan här småsak!' Så håller du på och slutar inte med all din ondska."</v>
<v n="6">Detta budskap från Herren kom till mig under kung Josias regering:Har du sett vad Israel gör? Som en lättfärdig hustru ger sig åt andra män så snart hon får en chans, så har Israel tillbett andra gudar på varje höjd och i skuggan under varje träd.</v>
<v n="7">Jag trodde att hon en dag skulle vända tillbaka till mig och bli min än en gång. Men hon kom aldrig tillbaka. Hennes trolösa syster Juda såg Israels ständiga uppror.</v>
<v n="8">Trots att hon såg att jag skilde mig från det trolösa Israel brydde hon sig inte om det, utan nu har Juda också lämnat mig för att gå till andra gudar och tillbe dem.</v>
<v n="9">Hon tillbad avgudar som var gjorda av trä och sten. På så sätt blev landet förgiftat och orenat.</v>
<v n="10">Efter all sin trolöshet "återvände" sedan den trolösa till mig, men hon låtsades bara sörja, säger Herren Gud.</v>
<v n="11">Ja, faktum är att det trolösa Israel har mindre skuld än det falska Juda!</v>
<v n="12">Gå därför och säg till Israel: Israel, mitt syndiga folk, vänd om till mig, för jag är barmhärtig. Jag ska inte vara vred i all evighet.</v>
<v n="13">Men erkänn din skuld! Medge att du har gjort uppror mot Herren, din Gud, och varit otrogen mot honom genom att tillbe avgudar under vart och vartannat träd. Bekänn att du inte har lyssnat på mig!</v>
<v n="14">Vänd om, ni otrogna folk, för jag är er rätte Herre och tänker leda er tillbaka till Israels land, en och en och två och två, var ni än finns kringspridda.</v>
<v n="15">Jag ska ge er ledare efter mitt hjärta, som ska leda er med vishet och förstånd.</v>
<v n="16">När ert land än en gång är rikt befolkat igen, kommer ni inte längre att önska er tillbaka till "den gamla goda tiden", då ni hade Herrens förbundsark, säger Herren. Ingen ska sakna den tiden eller ens tänka på den, och arken ska inte ersättas med en ny,</v>
<v n="17">för Herren ska själv vara mitt ibland er, och hela Jerusalem ska bli känt som Herrens tron. Alla folk ska komma dit till honom och inte längre följa sina egna önskningar.</v>
<v n="18">På den tiden ska folket från Juda och Israel tillsammans vända tillbaka från sin landsflykt i norr, åter till det land jag gav deras förfäder som arv för alltid.</v>
<v n="19">Jag har tänkt på hur underbart det skulle bli för er att få vara här bland mina barn. Jag har planerat att ge er en plats i detta underbara land, det bästa i hela världen. Jag har sett fram emot att ni skulle kalla mig far och tänkt att ni aldrig mer skulle vända er bort från mig.</v>
<v n="20">Men ni har övergett mig som en trolös hustru överger sin man, säger Herren.</v>
<v n="21">Jag hör röster från de vindpinade bergen, röster som ropar gång på gång. Det är Israels barn som har vänt Gud ryggen och vandrat sin egen väg.</v>
<v n="22">Mina avfälliga barn, kom tillbaka till mig, så ska jag rena er!Och de svarar: Ja, vi ska komma, för du är Herren, vår Gud.</v>
<v n="23">Vi är trötta på att tillbe avgudarna på höjderna och att fira orgier uppe i bergen. Det är bedrägeri alltsammans. Bara i Herren, vår Gud, kan Israel någonsin finna hjälp och frälsning.</v>
<v n="24">Från vår barndom har vi sett hur allt vi ägt har slösats bort på avgudar och deras präster. Vi har offrat både boskap och fårhjordar och söner och döttrar.</v>
<v n="25">Vi böjer oss ner i skam och vanära. Vi och våra förfäder har syndat från barndomen mot Herren, vår Gud, och vi har inte velat lyssna till honom.</v>
</c>
<c n="4">
<v n="1">Israel, om du bara uppriktigt ville vända om till mig och helt överge dina avgudar,</v>
<v n="2">om du bara lovade att vara trogen mig, den levande Guden, och började leva ett rätt och hederligt och rent liv, så skulle du vara ett vittne för världens alla nationer, och de skulle komma till mig och förhärliga mitt namn.</v>
<v n="3">Herren säger till folket i Juda och Jerusalem: Plöj upp era hjärtans hårdhet och så inte bland törnen, för då kommer den goda säden att kvävas bland ogräset.</v>
<v n="4">Rena era sinnen och hjärtan, och inte bara era kroppar, så att min vrede inte bränner er till aska för era synders skull. Den eld som jag då sänder över er ska ingen kunna släcka.</v>
<v n="5">Ropa till Jerusalem och över hela Juda och varna alla: "Fly för era liv! Fly till de befästa städerna!</v>
<v n="6">Fly omedelbart och dröj inte kvar!" Jag, Herren, kommer nämligen över er med en stor förödelse från norr.</v>
<v n="7">Ett lejon, en folkens förgörare, smyger sig ut ur sin håla och är på väg mot ditt land. Dina städer ska läggas i ruiner och bli alldeles folktomma.</v>
<v n="8">Klä dig i säcktyg och sörj, för Herrens väldiga vrede är fortfarande riktad mot dig.</v>
<v n="9">På den dagen kommer kung och furstar att darra av fruktan, och präster och profeter att stå skräckslagna, säger Herren.</v>
<v n="10">Då sa jag: "Men Herre, folket känner sig bedraget av dig. Du lovade dem rika välsignelser över Jerusalem, och nu är i stället svärdet riktat mot dem!"</v>
<v n="11" t="12">Vid den tiden kommer Gud som en brännande vind från öknen för att gå till rätta med dem, ingen liten vindil utan en rytande storm.</v>
<v n="13">Fienden tornar upp sig över oss som åskmoln. Hans vagnar är som en stormvind. Hans hästar är snabbare än örnar. Vi är förlorade!</v>
<v n="14">Jerusalem, rena ditt hjärta medan det fortfarande är tid! Det finns ännu en möjlighet för dig att bli räddad, om du vänder dig bort från din ondska.</v>
<v n="15">Din dom har uttalats från Dan och från Efraims berg.</v>
<v n="16">Varna de andra folken att fienderna kommer från ett avlägset land och är på väg mot Jerusalem och Juda städer.</v>
<v n="17">De omringar Jerusalem precis som herdar omringar ett vilddjur! För du, mitt folk, har vänt dig mot mig, säger Herren.</v>
<v n="18">Ditt levnadssätt har dragit det här över dig. Det är frukten av din ondska som drabbar dig ända in i hjärtat.</v>
<v n="19">Jag vrider mig i plågor, och mitt hjärta bankar. Jag kan inte hålla mig lugn, för jag har hört krigsrop och ljudet av stridstrumpeter.</v>
<v n="20">Våg efter våg av förstörelse väller fram över landet tills det ligger helt i ruiner. Allt är raserat.</v>
<v n="21">Hur länge måste det här fortsätta? Hur länge ska jag vara omgiven av krig och död?</v>
<v n="22">"Till dess mitt folk vänder om från sin dårskap, för de vägrar att höra på mig. De är som små trotsiga barn utan förstånd. De förstår nog att göra det som är ont, men de har inget förstånd alls när det gäller att göra det rätta."</v>
<v n="23">Jag såg ut över landet, och så långt jag kunde se fanns det bara ruiner. På himlen fanns inte ett ljus.</v>
<v n="24">Jag såg hur bergen darrade och höjderna skakade.</v>
<v n="25">Jag såg att alla människor var borta och att himlens fåglar hade flytt.</v>
<v n="26">De bördiga dalarna var ödemark, och städerna var jämnade med marken på grund av Herrens närhet och oerhörda vrede.</v>
<v n="27">Herren säger: "Hela landet ska bli en ödemark, även om en liten del av mitt folk ska finnas kvar.</v>
<v n="28">Jorden ska sörja och himlen ska bli förmörkad eftersom jag bestämt mig för att straffa mitt folk. Jag har bestämt mig och kommer inte att ändra mig."</v>
<v n="29">Från alla städer flyr man i skräck när man hör hur fiendens arméer kommer marscherande. Folk gömmer sig i skogarna och flyr upp i bergen. Alla städer ligger övergivna och människor har flytt i skräck.</v>
<v n="30">Varför klär du dig i dina vackraste kläder och sminkar dig? Det kommer inte att hjälpa! Dina älskare kommer ändå att överge dig och döda dig.</v>
<v n="31">Jag har hört skriken från en kvinna som ska föda sitt första barn. Det är mitt folks rop. Det får inte luft och ropar på hjälp inför sina mördare.</v>
</c>
<c n="5">
<v n="1">Gå gata upp och gata ner i Jerusalem! Sök bland både hög och låg och försök få tag i någon enda som är ärlig och uppriktig! Sök på varje gata och varje torg! Om du finner en enda, ska jag låta bli att förstöra staden!</v>
<v n="2">Man ljuger till och med under ed.</v>
<v n="3">Herre, du accepterar inget annat än sanningen. Du har straffat dem, men de vill inte ändra sig och bli ärliga! Du har slagit dem, men de vägrar att vända om från sina synder. Med ansikten hårda som sten, står de fasta i sitt beslut att inte göra bättring.</v>
<v n="4">Men jag frågade mig vad vi egentligen har att vänta oss från de fattiga och okunniga? De känner inte till Guds vägar. Hur ska de då kunna lyda honom?</v>
<v n="5">Jag ska gå till deras ledare och tala med dem. De känner till Herrens vägar och den dom som följer på synd. Men också de har helt förkastat sin Gud.</v>
<v n="6">Därför ska jag låta dem drabbas av vreden från 'skogens lejon'. 'Vargen i öknen' ska störta sig över dem, och en 'leopard' ska smyga utanför deras städer och slita alla som går ut utanför stadsmurarna i stycken. Deras synder är många, och deras olydnad mot mig är stor.</v>
<v n="7">Hur skulle jag kunna förlåta dig? Till och med dina barn har vänt sig bort från mig och tillber gudar som inte är gudar. Jag gav dem allt de behövde, och de har tackat med otrohet och gått till prostituerade.</v>
<v n="8">De är som välmående och lystna hingstar i sina begär efter sin nästas hustru.</v>
<v n="9">Ska jag inte straffa dem för en sådan sak? Ska jag inte låta min hämnd drabba ett sådant folk?</v>
<v n="10">Gå ner i vingårdarna och förstör dem! Lämna bara något kvar. Men riv bort vinrankorna, för de är inte Herrens.</v>
<v n="11">Folket i Israel och Juda är falskheten själv, säger Herren.</v>
<v n="12">De har ljugit och sagt: "Han kommer inte att bry sig om oss! Det kommer inte något straff över oss! Det blir varken hungersnöd eller krig!</v>
<v n="13">Guds profeter är pratmakare utan gudomlig auktoritet", säger de. "Deras förutsägelser om dom kommer bara över dem själva och inte över oss!"</v>
<v n="14">Därför säger Herren, härskarornas Gud, till sina profeter: På grund av allt detta prat ska jag förvandla era ord och profetior till en flammande eld och bränna upp er som torr ved.</v>
<v n="15">Ja, jag ska låta ett folk från ett avlägset land, en gammal och mäktig nation, komma över Israel, säger Herren, vars språk ni inte förstår.</v>
<v n="16">Deras vapen är fruktansvärda och deras krigare grymma.</v>
<v n="17">De ska lägga beslag på era åkrar och döda era barn. Era får och boskapshjordar ska de ta, ja, även era druvor och fikon. Era befästa städer, som ni tror är så säkra, kommer de att riva ner.</v>
<v n="18">Men jag ska inte utplåna er helt, säger Herren.</v>
<v n="19">Och när ditt folk frågar: "Varför gör Herren så här mot oss?" då ska du säga: "Ni förkastade honom och gav er åt andra gudar i ert eget land. Därför måste ni nu bli slavar åt främlingar i ett land som inte är ert eget."</v>
<v n="20">Låt detta meddelande nå ut över hela Juda och till alla i Israel:</v>
<v n="21">Hör upp, ni oförståndiga och dåraktiga folk, med ögon som inte ser och öron som inte hör. Har ni ingen respekt alls för mig? frågar Herren Gud.</v>
<v n="22">Skulle ni inte bäva för mig? Jag som med mitt ord bestämmer havens gränser, så att de, hur de än brusar och ryter, inte kan överskrida dem. Är inte det en Gud som man borde frukta och tillbe?</v>
<v n="23" t="24">Men mitt folk är hårdhjärtat. Det har vänt sig från mig och gått sin egen väg. Fastän jag är den som ger dem regn varje år, både vår och höst, och ger dem skördar, har de ändå inte någon respekt eller fruktan för mig.</v>
<v n="25">Därför har jag tagit bort dessa välsignelser från dem. Deras synd har berövat dem allt detta goda.</v>
<v n="26">Bland mitt folk finns det onda människor som lurar på sina offer som en jägare från sitt gömställe. De lägger ut fällor för andra.</v>
<v n="27">De är fulla av falskhet och liknar en trång bur med för många fåglar. Och vad blir resultatet? Nu är de rika och mäktiga,</v>
<v n="28">feta och välmående, och det finns ingen gräns för deras onda gärningar. De vägrar att ge de föräldralösa och fattiga rättvisa.</v>
<v n="29">Skulle jag inte straffa dem för detta? säger Herren. Skulle jag inte ta hämnd på ett sådant folk?</v>
<v n="30">Det är något fruktansvärt som har hänt detta land.</v>
<v n="31">Falska profeter regerar över prästerna, och mitt folk vill ha det så! Men min dom över er står fast.</v>
</c>
<c n="6">
<v n="1">Fly, ni folk från Benjamin, fly för era liv! Fly från Jerusalem! Slå larm i Tekoa! Låt signalen ljuda i Bet-Hackerem. Varna alla att en mäktig armé är på väg norrifrån för att förgöra folket.</v>
<v n="2">Du är som en värnlös, ung flicka.</v>
<v n="3">Onda herdar ska omge dig. De ska slå upp sina läger runt staden och dela dina betesmarker mellan sina hjordar.</v>
<v n="4">Se hur de gör sig beredda till strid! Vid middagstiden har den börjat. Hela eftermiddagen rasar den, ända till skymningen.</v>
<v n="5">"Kom, låt oss gå till anfall i natt och förstöra alla befästningar!" säger de.</v>
<v n="6">Härskarornas Herre har sagt till dem: Hugg ner träd och bygg vallar mot Jerusalems murar. Staden ska straffas. Den är full av förtryck och usel rakt igenom.</v>
<v n="7">Den sprutar ut sin ondska överallt! På gatorna ljuder ekot av grymheter. Staden är sjuk och full av sår.</v>
<v n="8">Detta är en sista varning, Jerusalem! Om du inte lyssnar ska jag tömma landet.</v>
<v n="9">Olycka på olycka ska drabba dig. Jag ska gå över min vingård än en gång och se till att inte en enda druva finns kvar.</v>
<v n="10">Men vem lyssnar när jag varnar dem? Deras öron är tillslutna, och de vägrar att höra. Guds ord har förolämpat dem, och de vill inte alls lyssna.</v>
<v n="11">På grund av allt detta har jag blivit uppfylld av vrede mot dem. Jag orkar inte hålla inne med den längre. Jag ska ösa ut den över Jerusalem, till och med över barn som leker på gatorna, över ung och gammal, man och hustru.</v>
<v n="12">Fienden ska överta deras hus, åkrar och hustrur. Jag kommer att straffa folket i det här landet, säger Herren.</v>
<v n="13">De är alla bedragare och lögnare, både små och stora, ja, till och med profeter och präster ljuger!</v>
<v n="14">Du kan inte bota ett sår genom att låtsas att det inte finns! Ändå försäkrar mina präster och profeter att allt står väl till. Men ingenting är väl!</v>
<v n="15">Skämdes mitt folk när det tillbad avgudar? Nej, inte alls. Därför ska de ligga bland de slagna och de ska dö under min vrede.</v>
<v n="16">Men ändå vädjar Herren fortfarande till er: Fråga efter den rätta vägen, den ni en gång vandrade på! Återvänd till den, så kommer ni att finna ro! Men ni svarar: "Nej, det är inte den vägen vi vill vandra på!"</v>
<v n="17">Jag tillsatte vakter för att varna er: "Lyssna till ljudet från trumpeten! Det ska låta er veta när svårigheterna kommer." Men ni sa: "Nej, vi bryr oss inte om det!"</v>
<v n="18" t="19">Därför ger jag denna befallning till folken: Lyssna till den, ni länder som ligger långt borta! Lyssna till den, ni mitt folk som bor i Jerusalem. Lyssna till den över hela världen! Jag ska låta olycka komma över detta folk, därför att de inte vill höra på mig utan har förkastat min lag.</v>
<v n="20">Vad bryr jag mig om rökelse från Saba? Behåll era dyra parfymer! Jag kan inte ta emot era offer. Deras doft behagar mig inte längre.</v>
<v n="21">Jag ska göra vägen oframkomlig för mitt folk. Föräldrar och söner ska alla gripas av förvirring, och grannar och vänner ska dö tillsammans.</v>
<v n="22">Herren Gud säger: Se hur arméer kommer marscherande från norr. Ett stort folk har rest sig,</v>
<v n="23">ett grymt och obarmhärtigt folk, väl beväpnat och berett för strid. Bullret från dess armé är som från ett rytande hav, där de kommer på sina hästar grupperade till strid.</v>
<v n="24">Vi har hört ryktet om dem och är förlamade av fruktan. Vi är rädda och våndas som en kvinna som ska föda barn.</v>
<v n="25">Gå inte ut på fält och vägar! Fienden finns överallt omkring er, beredd att döda. Skräck och terror möter oss på alla sidor.</v>
<v n="26">Jerusalem, mitt folks stolthet, ta på dig dina sorgekläder och sitt i aska och gråt bittert, som över din ende son. För helt plötsligt ska de förgörande arméerna vara över dig.</v>
<v n="27">Jeremia, jag har gett dig förmåga att pröva och värdera, så att du kan pröva mitt folk och bestämma dess värde. Ge akt på vad de säger och hur de handlar?</v>
<v n="28">De är upproriska och hårdnackade rebeller, som ständigt talar illa om Herren? De är fräcka, hårda och grymma.</v>
<v n="29">Blåsbälgen pumpar intensivt. Den renande elden blir allt hetare, men det går inte att få bort slaggen och rena dem. Vad är det då för mening med att fortsätta processen? Allt är slagg. Hur het elden än blir, fortsätter de ändå på sina onda vägar.</v>
<v n="30">"Orent silver" är den etikett jag måste sätta på dem.</v>
</c>
<c n="7">
<v n="1">Sedan sa Herren till Jeremia:</v>
<v n="2">Gå bort till tempelporten och säg till folket: Juda, lyssna till detta budskap från Herren! Lyssna till det, alla ni som firar gudstjänst.</v>
<v n="3">Härskarornas Gud, Israels Gud, har något att säga er: Om ni vänder om från era onda vägar ska jag låta er få stanna kvar här i ert eget land.</v>
<v n="4">Låt er inte luras av dem som påstår att därför att Herrens tempel finns här, kommer Gud aldrig att låta Jerusalem bli lagt i ruiner.</v>
<v n="5">Men för att få stanna kvar måste ni upphöra med era onda tankar och handlingar, vara ärliga mot varandra</v>
<v n="6">och upphöra med att utnyttja faderlösa, änkor och främlingar. Döda inte oskyldiga människor och upphör med all avgudadyrkan. Ni skadar bara er själva.</v>
<v n="7">Då, men bara då, ska jag låta er få stanna kvar i detta land, som jag gav era förfäder för alltid.</v>
<v n="8">Ni menar att ni aldrig kommer att behöva lida, därför att templet finns här.</v>
<v n="9">Tror ni att ni kan få stjäla, döda, vara otrogna, ljuga, tillbe Baal och alla andra nya gudar ni har,</v>
<v n="10">och sedan komma hit och stå inför mig i mitt tempel och sjunga: "Vi har vår trygghet i Herren"?</v>
<v n="11">Är mitt tempel inte alls heligt för er? Jag ser ju allt ont som förekommer där.</v>
<v n="12">Gå till Silo, den stad som jag först ärade med tabernaklets närvaro, och se vad jag har gjort med den på grund av mitt folk Israels ondska.</v>
<v n="13" t="14">Nu kommer jag att göra samma sak här på grund av allt ont ni har gjort, säger Herren. Gång på gång har jag talat med er om det, men ni har vägrat både att lyssna och att svara. Ja, precis som i Silo ska jag bryta ner detta hus som bär mitt namn, det hus som ni sätter er tillflykt till och som jag har gett till er och era förfäder.</v>
<v n="15">Jag ska skicka er i landsflykt, precis som jag gjorde med era bröder i Israel.</v>
<v n="16">Be inte mer för det här folket, Jeremia! Det är ingen idé att gråta, be eller tigga om nåd för dem, för jag kommer inte att lyssna.</v>
<v n="17">Ser du inte vad de håller på med i Juda städer och på gatorna i Jerusalem?</v>
<v n="18">Se hur barnen samlar ved, männen gör upp eld och kvinnorna knådar deg och gräddar kakor till offer åt "himlens drottning" och häller ut drickoffer åt sina andra avgudar, allt för att provocera och skada mig!</v>
<v n="19">De retar mig, men mest av allt skadar de sig själva.</v>
<v n="20">Därför, säger Herren Gud, ska jag ösa ut min vrede, ja, mitt ursinne, över den här platsen. Människor, boskap, träd och planteringar ska brännas upp och förgås i min vredes outsläckliga eld.</v>
<v n="21">Härskarornas Gud, Israels Gud, säger: Ät ni era brännoffer och slaktoffer!</v>
<v n="22">Det var inte bara brännoffer och slaktoffer jag begärde av era förfäder när jag ledde dem ut ur Egypten.</v>
<v n="23">Jag begärde av dem att de skulle lyda mig, så att jag kunde vara deras Gud och de mitt folk. Vandra alltid på den väg jag visar er, så ska det gå er väl!</v>
<v n="24">Men de ville inte lyssna. De fortsatte att göra som de själva ville i sin envishet. De gick bakåt i stället för framåt.</v>
<v n="25">Alltsedan den dag era förfäder lämnade Egypten har jag gång på gång sänt mina profeter till er.</v>
<v n="26">Men ni har aldrig velat lyssna på dem eller ens försökt att förstå. Ni är hårda, envisa och upproriska, till och med värre än era förfäder.</v>
<v n="27">Tala om för dem allt jag tänker göra med dem, men räkna inte med att de ska lyssna! Varna dem, men vänta inte att de ska höra på.</v>
<v n="28">Säg till dem: Ni vägrar att lyda Herren, er Gud och ta emot tillrättavisning. Sanning finns inte längre bland er.</v>
<v n="29">Jerusalem, raka ditt huvud i skam och gråt i din ensamhet uppe bland bergen, för Herren har förkastat och förskjutit denna generation. De har orsakat hans vrede.</v>
<v n="30">Juda folk har syndat inför mina ögon, säger Herren. De har satt upp sina avgudar i mitt tempel och vanhelgat det.</v>
<v n="31">De har byggt det altare som kallas Tofet i Hinnoms sons dal. Där bränner de sina söner och döttrar till döds som offer till sina gudar - något så ohyggligt att jag aldrig ens har tänkt tanken, än mindre gett befallning om det.</v>
<v n="32">En tid ska komma när den dalens namn ska ändras från 'Tofet' eller 'Hinnoms sons dal' till 'Slaktdalen', säger Herren. Det kommer nämligen att bli så många stupade att begrava där att hela dalen ska bli täckt av döda kroppar.</v>
<v n="33">De kommer att bli mat åt himlens fåglar och vilda djur, och ingen ska finnas kvar som kan jaga bort dem.</v>
<v n="34">Jag ska göra slut på sången och skrattet på gatorna i Jerusalem och Juda städer. Inga glada bröllopsfester kommer att firas, och landet ska ligga öde.</v>
</c>
<c n="8">
<v n="1">Då ska fienden öppna gravarna efter Judas kungar, furstar, präster, profeter och andra Jerusalems invånare.</v>
<v n="2">Deras ben ska grävas upp och spridas ut på marken inför sol, måne och stjärnor, dessa gudar som de har älskat och tillbett, säger Herren. Deras ben kommer inte att samlas upp eller begravas igen, utan ligga som avskräde överallt.</v>
<v n="3">De som fortfarande finns kvar i detta ogudaktiga land ska längta efter att få dö, hellre än att behöva leva på den plats dit jag kommer att skicka dem, säger härskarornas Gud.</v>
<v n="4" t="5">Än en gång ger jag dem det här budskapet från Herren: När en människa faller, reser hon sig då inte upp igen? När hon befinner sig på fel väg och upptäcker sitt misstag, vänder hon då inte tillbaka till vägskälet där hon tog miste? Men Jerusalem fortsätter på fel väg, trots att jag varnat dem.</v>
<v n="6">Jag lyssnar till deras samtal, och vad är det jag får höra? Är det någon som sörjer över synden? Är det någon som säger: "Vilken fruktansvärd synd jag har begått"? Nej, alla rusar på som hästar i strid.</v>
<v n="7">Storken känner tiden för sin flyttning, och det gör också turturduvan, tranan och svalan. De återvänder alla varje år, vid den tid som Gud har bestämt. Men mitt folk känner inte till Herrens lagar.</v>
<v n="8">Hur kan ni säga: "Vi är visa, vi har Herrens lag", när era skriftlärde har förvrängt den till lögn?</v>
<v n="9">Dessa visa män ska få stå sitt kast och gå i fällan, för de har förkastat Herrens ord. Är de då så visa?</v>
<v n="10">Jag ska ge deras hustrur och egendomar åt andra. Alla, från den minste till den störste, profeter och präster, har bara en enda sak i huvudet. De är ute efter det som inte tillhör dem och drar sig inte för att ljuga och bedra.</v>
<v n="11">De ger mitt folk fel behandling när de försäkrar att allt står väl till, trots att det inte alls är så.</v>
<v n="12">Skäms de för att de tillber avgudar? Nej, inte det minsta. De har ingen skam i kroppen och vet inte ens vad det är att rodna! Därför ska jag se till att de får ligga bland de fallna. Jag ska låta död komma över dem.</v>
<v n="13">Jag ska ta deras skördar ifrån dem. Det blir inga fikon och inget vin, och deras fruktträd ska dö. Allt det goda jag har gett dem är snart förlorat.</v>
<v n="14">Då kommer folket att säga: "Varför ska vi vänta på döden här? Låt oss gå till de befästa städerna. För Herren, vår Gud, har uttalat domen över oss och gett oss en giftbägare att tömma på grund av all vår synd.</v>
<v n="15">Vi väntade på fred, men den kom aldrig. Vi räknade med läkedom, men upplevde bara skräck."</v>
<v n="16">Krigslarm hörs från norr uppe vid Dan. Hela landet darrar inför den annalkande armén. Fienden kommer för att inta hela landet och allting i det, både städer och folk.</v>
<v n="17">Jag kommer att sända fientliga trupper som giftiga ormar mot er, och då hjälper det inte vad ni än gör.</v>
<v n="18">Mitt hjärta är nära att brista. Var ska jag finna tröst i min sorg?</v>
<v n="19">Hör hur mitt folk gråter i främmande land!"Var är Herren?" frågar de. "Har Gud övergett oss och vår kung?" Varför måste de göra mig så uppretad med sina utskurna avgudabilder och främmande gudar?</v>
<v n="20">Skördetiden är slut, sommaren är över och vi är i fångenskap.</v>
<v n="21">Jag gråter över mitt folks lidande. Jag står fullkomligt lamslagen och stum av sorg.</v>
<v n="22">Finns det ingen bot att få i Gilead? Finns det ingen läkare där, som kan hjälpa? Varför gör inte Gud något? Varför hjälper han inte sitt folk?</v>
</c>
<c n="9">
<v n="1">Om jag hade tårar och kunde gråta, då skulle jag gråta dag och natt över de slagna bland mitt folk.</v>
<v n="2">Om jag ändå kunde gå bort och glömma dem och bo undangömd i öknen, för de är allesammans otrogna och falska.</v>
<v n="3">De spänner sina tungor som bågar och skjuter iväg sina lögnpilar. De bryr sig inte alls om vad som är rätt. Det blir bara värre och värre, och mig vill de inte veta av, säger Herren.</v>
<v n="4">Akta dig för din granne och för din bror! Alla utnyttjar varandra och sprider fruktansvärda lögner.</v>
<v n="5">Med slipade tungor lurar och bedrar de varandra. De tröttar ut sig med alla sina synder.</v>
<v n="6">De lägger missgärning till missgärning och lögn till lögn och vägrar envist att komma till mig, säger Herren.</v>
<v n="7">Därför säger Herren, härskarornas Gud: Jag ska rena dem och pröva dem. Vad skulle jag annars kunna göra med dem?</v>
<v n="8">Deras lögnaktiga tungor är ju som giftpilar. De talar så vänligt till sin medmänniska, medan de planerar ont mot henne.</v>
<v n="9">Skulle jag inte straffa dem för sådana gärningar? frågar Herren. Skulle jag inte få hämnas på ett sådant folk?</v>
<v n="10">Snyftande och gråtande pekar jag mot deras berg och betesmarker, som nu ligger öde utan en enda levande varelse. Borta är boskapens råmande. Fåglar och vilda djur finns inte så långt man kan se. Alla har flytt.</v>
<v n="11">Jag ska förvandla Jerusalem till en ruinhög och ett tillhåll för ökenrävar. Juda städer kommer att bli tomma och helt övergivna.</v>
<v n="12">Vem är så vis att han kan förstå det här? Var finns Herrens sändebud som kan förklara det? Varför har landet blivit en sådan ödemark, att ingen längre vågar resa igenom det?</v>
<v n="13">Därför att mitt folk har övergett min lag och inte hört på mig, säger Herren.</v>
<v n="14">I stället har de gjort vad som fallit dem in och tillbett Baalerna, precis som deras förfäder lärde dem.</v>
<v n="15">Därför säger Herren, Israels Gud: Se, jag ska fylla dem med bitterhet och låta dem dricka gift.</v>
<v n="16">Jag ska förskingra dem över hela världen, så att de får bo som främlingar i avlägsna länder. Och till och med där ska de bli förföljda med svärd ända tills jag har utplånat dem.</v>
<v n="17" t="18">Härskarornas Gud säger: Skicka efter gråterskor! Gör det nu! Gråt och sörj med många tårar!</v>
<v n="19">Hör, Jerusalem gråter i förtvivlan: "Vi är ruinerade! Olycka har kommit över oss! Vi måste lämna vårt land och våra hem!"</v>
<v n="20">Hör Herrens ord, ni kvinnor som klagar! Lär era döttrar och era grannar att gråta.</v>
<v n="21">Döden har smugit sig in och överraskat er. Barnen leker inte längre på gatorna, och de unga träffas inte längre på torgen.</v>
<v n="22">Tala om för dem, säger Herren, att döda kroppar ska spridas ut som gödsel på fälten, som kärvar efter en som skördar, och att ingen vill begrava dem.</v>
<v n="23">Herren säger: Låt inte den vise mannen sola sig i sin vishet och inte heller den mäktige mannen i sin makt eller den rike i sin rikedom.</v>
<v n="24">Nej, den som vill berömma sig ska berömma sig av att han känner mig och förstår att jag är Herren, som är nådig, rättvis och rättfärdig. En sådan människa gläder jag mig åt.</v>
<v n="25" t="26">En tid kommer när jag ska straffa alla dem som är omskurna till kroppen men inte i anden, säger Herren. Egyptier, edomiter, ammoniter, moabiter och araber omskär sig, och till och med ni, Juda folk, gör det. Men om ni inte låter omskära era hjärtan och älskar mig, är er omskärelse inte mer värd än en hednisk sedvänja.</v>
</c>
<c n="10">
<v n="1">Hör Herrens ord, Israel:</v>
<v n="2" t="3">Lev inte som de som försöker läsa sitt öde och sin framtid i stjärnorna! Var inte som hedningarna rädda för och ha respekt för sådana förutsägelser. Allt detta är meningslöst och dåraktigt. De hugger ner ett träd och skär ut en avgud,</v>
<v n="4">dekorerar den med guld och silver och spikar fast den någonstans, för att den inte ska falla omkull.</v>
<v n="5">Sedan står deras gud som en hjälplös fågelskrämma i trädgården! Den kan inte tala, och man måste bära den eftersom den inte kan gå. Var inte rädd för sådana gudar, för de kan inte göra någon illa, och något gott förmår de ju inte heller.</v>
<v n="6">Herre, det finns ingen annan Gud än du! Du är stor, och ditt namn har en sådan oerhörd makt.</v>
<v n="7">Vem skulle inte frukta dig, du folkens kung? Du, som är den ende värd att frukta! Bland alla visa män på jorden och i alla världens kungariken finns det ingen som du.</v>
<v n="8">De visaste män som tillber avgudar är dåraktiga.</v>
<v n="9">De kommer med silvertackor från Tarsis och guld från Ufas och ger det till skickliga guldsmeder, som gör deras avgudar. Sedan klär de gudarna i kungliga mantlar som skickliga skräddare syr.</v>
<v n="10">Men Herren är den ende sanne Guden, den levande Guden, den evige kungen. Hela jorden darrar för hans vrede, och nationer gömmer sig för honom.</v>
<v n="11">Säg så här till dem som tillber andra gudar: Era så kallade gudar, som inte har gjort vare sig himlarna eller jorden, ska inte bestå.</v>
<v n="12">Men vår Gud formade jorden i makt och vishet. Han satte varje stjärna på dess plats och spände ut himlarna.</v>
<v n="13">Det är hans röst som hörs när mörka moln stiger upp och åskan dånar. Han låter dimma komma över jorden. Han sänder blixtar och får regn att falla, och han släpper ut vinden ur sina förråd.</v>
<v n="14">Men dåraktiga människor, som saknar kunskap om Gud, bugar sig för sina avgudar. Det som dessa människor sysslar med är skamligt och rent bedrägeri. De ägnar sig åt gudar utan vare sig liv eller kraft.</v>
<v n="15">Alla dessa gudar är värdelösa, idiotiska påhitt. De kommer att krossas samtidigt med dem som tillverkat dem.</v>
<v n="16">Men Jakobs Gud är inte sådan. Han är den som har skapat allt, och Israel är hans utvalda folk. Herren, härskarornas Gud, är hans namn.</v>
<v n="17">Packa ihop era tillhörigheter, säger han. Gör er beredda att ge er iväg! Snart börjar belägringen.</v>
<v n="18">Plötsligt ska jag driva ut er ur det här landet och låta olyckor komma över er. Då ska ni till slut få känna på min vrede.</v>
<v n="19">Mina sår är fruktansvärda. Min sorg är oerhörd. Min sjukdom är obotlig, men jag måste uthärda den.</v>
<v n="20">Mitt hem är borta. Mina barn har tagits ifrån mig, och jag kommer aldrig mer att få se dem. Det finns ingen kvar som kan hjälpa mig att bygga upp mitt hem igen.</v>
<v n="21">Mitt folks herdar har tappat förnuftet. De följer inte längre Gud eller frågar efter hans vilja. Därför dukar de under och deras hjordar skingras.</v>
<v n="22">Lyssna! Hör ljudet av de väldiga arméer som kommer från norr. Juda städer ska bli ett tillhåll för ökenrävar.</v>
<v n="23">Herre, jag vet att människan inte har makt att själv styra sitt liv eller välja sin väg.</v>
<v n="24">Rätta därför till det som är fel i mitt liv, Herre, men gör det med rättvisa och inte i vrede, för då kommer jag att dö.</v>
<v n="25">Töm ut din vrede över de folk som inte lyder dig. De har utplånat Israel och förvandlat hela landet till ödemark.</v>
</c>
<c n="11">
<v n="1" t="3">Då talade Herren än en gång till Jeremia och sa:Påminn dem som bor i Juda och Jerusalem om att jag slöt ett förbund med deras förfäder och att det vilar en förbannelse över den människa som inte håller det!</v>
<v n="4">När jag ledde dem bort från slaveriet i Egypten sa jag till dem: "Om ni lyder mig och gör vad jag befaller er, ska ni och era barn vara mitt folk, och jag ska vara er Gud.</v>
<v n="5">Därför, Israel, om du lyder mig ska jag hålla den ed som jag svurit med dina förfäder och låta dig behålla landet som flyter av mjölk och honung, det land som ni nu äger." Då svarade jag: "Ja, låt detta ske, Herre!"</v>
<v n="6">Då sa Herren: Sänd ut det här budskapet på Jerusalems gator, gå från stad till stad i hela landet och säg: Kom ihåg den överenskommelse som era förfäder gjorde med Gud, och gör allt det som de lovade honom att de skulle göra.</v>
<v n="7">För jag sa till era förfäder när jag ledde ut dem ur Egypten och har upprepat det gång på gång ända till i dag: "Lyd alla mina befallningar!"</v>
<v n="8">Men era förfäder gjorde det inte. De ville inte ens lyssna. Var och en följde sin egen okuvliga vilja och sitt stolta hjärta. Eftersom de vägrade lyda lät jag dem möta de olyckor som finns beskrivna i förbundet.</v>
<v n="9">Herren talade igen till mig och sa: Jag har upptäckt en sammansvärjning mot mig bland folket i Juda och Jerusalem.</v>
<v n="10">De har vänt tillbaka till sina förfäders synder, genom att dyrka avgudar och vägra lyssna till mig. Förbundet som jag slöt med deras förfäder har brutits.</v>
<v n="11">Därför tänker jag låta olycka komma över dem, och de ska inte kunna fly undan, säger Herren. Hur de än ropar på barmhärtighet, ska jag inte lyssna till dem.</v>
<v n="12">Då kommer de att be till sina avgudar och tända offereldar åt dem, men dessa kan inte rädda dem när olyckans tid är inne.</v>
<v n="13">Mitt folk, du har lika många gudar som det finns städer, och dina skamliga offeraltaren åt Baal finns utmed varje gata i Jerusalem.</v>
<v n="14">Jeremia, be därför inte längre för folket. Gråt inte och be inte om nåd för dem! Jag kommer inte att lyssna till dem ens när de slutligen tvingas be mig om hjälp.</v>
<v n="15">Vad har mitt älskade folk för rätt att komma till mitt tempel? Man har varit trolös och tillbett andra gudar. Kan löften och offer nu hindra min dom?</v>
<v n="16">Herren brukade kalla dig sitt gröna olivträd, vackert att se och dignande av frukt, men nu har han sänt dina fiender att förstöra dig. De kommer att låta dig brinna och dina grenar kommer att brytas av.</v>
<v n="17">När Israel och Juda tände offereld åt Baal gav Herren befallning om att det träd som han själv hade planterat skulle förstöras.</v>
<v n="18">Sedan talade Herren med mig om alla deras planer och visade mig deras intriger.</v>
<v n="19">Jag hade varit lika godtrogen som ett oskyldigt lamm på väg till slakt. Jag visste inte att de tänkte döda mig. "Låt oss göra slut på den mannen och alla hans budskap", sa de. "Låt oss döda honom, så att hans namn glöms bort för alltid."</v>
<v n="20">Men du Herre, härskarornas Gud, är rättvis. Se på dessa människors motiv. Jag vänder mig till dig för att få rättvisa.</v>
<v n="21" t="22">Herren svarade: Männen i Anatot, de som säger till dig att inte profetera i Herrens namn om du inte vill bli dödad, ska själva straffas med döden. Deras unga män ska dö i strid. Deras döttrar och söner ska svälta.</v>
<v n="23">Inte en enda av dem ska överleva, för jag ska låta olycka komma över dem när deras tid är inne.</v>
</c>
<c n="12">
<v n="1">Herre, du är rättfärdig och rättvis, och därför vill jag lägga fram mitt fall inför dig. Varför har de ogudaktiga sådan framgång? Varför är onda människor så lyckliga?</v>
<v n="2">Du planterar dem. De slår rot och växer sig starka. De ökar sina vinster och blir rika. Du finns ofta på deras läppar, men sällan i deras hjärtan.</v>
<v n="3">Men Herre, du känner mitt hjärta, du vet hur mycket jag längtar efter dig! För bort dem som får att slaktas! Döm dem, Gud!</v>
<v n="4">Hur länge måste ditt land stå ut med dem? Till och med gräset på marken sörjer och gråter över deras ogudaktiga handlingar! De vilda djuren och fåglarna har gett sig iväg och lämnat landet. Ändå säger folket: "Gud kommer inte att sända någon dom över oss. Vi kan känna oss fullkomligt trygga!"</v>
<v n="5">Herren svarade mig: Om det har tröttat ut dig att tävla med vanliga människor som dessa män i Anatot, hur ska du då kunna tävla mot hästar, mot kungen, hans hov och alla hans ogudaktiga präster? Om du stapplar och faller på jämn mark, hur ska det då inte bli i snårskogen vid Jordan?</v>
<v n="6">Till och med dina egna bröder, din egen familj, har vänt sig mot dig. Lita inte på dem, hur vänligt de än talar till dig. Tro dem inte!</v>
<v n="7">Sedan sa Herren: Jag har övergett mitt folk, mitt arv. Jag har överlämnat dem jag älskar till deras fiender.</v>
<v n="8">Mitt folk har rutit åt mig som ett skogens lejon, och därför har jag behandlat det som om jag hatade det.</v>
<v n="9">Mitt folk är för mig som en rovfågel, som omringas och attackeras av andra fåglar. Kalla på rovdjuren, så att de inte går miste om sin del.</v>
<v n="10">Folkets ledare har plundrat min vingård, trampat ner vinrankorna och förvandlat fälten till torr öken.</v>
<v n="11">De har gjort den till en ödemark. Jag hör dess sorgsna rop. Hela landet är öde, och ingen bryr sig om det.</v>
<v n="12">Soldater härjar och plundrar landet. Herrens svärd går fram från den ena ändan av nationen till den andra. Ingenting slipper undan.</v>
<v n="13">Mitt folk har sått vete men fått skörda törne. De har arbetat intensivt, men till ingen nytta. De ska skörda skammens skörd, för Herrens fruktansvärda vrede är över dem.</v>
<v n="14">Och nu säger Herren så här till de ogudaktiga folken, till länderna som omringar det land han gav sitt folk Israel: Jag ska köra bort er från era länder, precis som Juda tvingas bort från sitt,</v>
<v n="15">men sedan ska jag förbarma mig över er alla och hämta hem er igen, var och en till sitt arv.</v>
<v n="16">Om de hedniska folken genast lär sig mitt folks vägar och bekänner mig som sin Gud i stället för Baal, som de lärt mitt folk att dyrka, då ska de bli mäktiga bland mitt folk.</v>
<v n="17">Men det land, ja, det folk som vägrar att lyda mig, kommer att fördrivas igen och förgöras, säger Herren.</v>
</c>
<c n="13">
<v n="1">Herren sa till mig: Gå och köp dig ett höftskynke av linne och ta det på dig, men tvätta det inte, låt inte vatten komma vid det.</v>
<v n="2">Jag köpte alltså ett höftskynke och tog på mig det.</v>
<v n="3">Då talade Herren till mig på nytt:</v>
<v n="4">Ta med dig höftskynket ut till floden Eufrat och göm det i ett hål bland klipporna.</v>
<v n="5">Det gjorde jag. Jag gömde det, som Herren hade sagt till mig.</v>
<v n="6">En lång tid senare sa Herren: Gå bort till floden igen och hämta höftskynket.</v>
<v n="7">Jag återvände till Eufrat och grävde upp höftskynket där jag hade gömt det. Men nu var det förstört och helt oanvändbart.</v>
<v n="8" t="9">Då sa Herren: Detta är en bild på hur jag ska bryta ner högfärden i Juda och Jerusalem.</v>
<v n="10">Detta ogudaktiga folk vägrar att lyssna till mig, följer sina egna onda begär och tillber avgudar. Därför ska det bli odugligt till allt.</v>
<v n="11">Precis som ett höftskynke sluter tätt intill en mans höfter, så skulle Juda och Israel hålla fast vid mig, säger Herren. De var mitt folk, en heder för mitt namn. Men nu har de vänt sig bort.</v>
<v n="12">Säg till dem: Herren, Israels Gud, säger: Alla era vinsäckar ska fyllas med vin. Och de kommer att svara: Naturligtvis, du behöver inte tala om för oss hur rika vi kommer att bli!</v>
<v n="13">Säg då till dem: Ni misstar er. Jag ska fylla varenda en som bor i det här landet så att ni blir redlösa allesammans, från kungen på Davids tron, präster och profeter ända ner till allt folket.</v>
<v n="14">Jag ska krossa fäder och söner mot varandra, säger Herren. Jag ska inte låta något medlidande eller förbarmande hindra mig från att fullständigt förgöra dem.</v>
<v n="15">Om ni ändå inte vore så stolta och envisa! Då skulle ni lyssna till Herren, för han har talat.</v>
<v n="16">Ge Herren, er Gud, äran, innan det blir för sent, och han låter ett ogenomträngligt mörker komma över er, så att ni snubblar och faller. När ni då letar efter ljus ska ni bara finna ogenomträngligt mörker.</v>
<v n="17">Vägrar ni fortfarande att lyssna? I ensamheten sörjer mitt brustna hjärta över er högfärd. Mina ögon fylls av tårar vid tanken på att Herrens hjord ska föras bort som slavar.</v>
<v n="18">Säg till kungen och kungamodern: Stig ner från era troner och sätt er på marken, för era strålande kronor har tagits från era huvuden. De är inte längre era.</v>
<v n="19">Städerna i öknen har stängt sina portar för fienden, och alla övriga i Juda ska föras bort i fångenskap.</v>
<v n="20">Se på arméerna som kommer norrifrån! Var finns din hjord, Jerusalem, den fina hjord som jag gav dig att ta hand om?</v>
<v n="21">Hur kommer du att känna det, när jag sätter dina bundsförvanter att regera över dig? Du kommer att vrida dig i smärta, som en kvinna när hon ska föda barn.</v>
<v n="22">Och om du frågar dig varför allt detta har drabbat dig, blir svaret att det är på grund av dina grova synder. Det är därför du har blivit våldtagen och misshandlad.</v>
<v n="23">Inte kan väl en etiopier förändra färgen på sin hud, eller en leopard ta bort sina fläckar? Inte heller kan ni, som är så vana vid att göra det som är ogudaktigt, nu börja göra det som är rätt.</v>
<v n="24" t="25">Därför att ni har glömt mig och satt er tilltro till falska gudar, ska jag förskingra er som agnar för den hårda ökenvinden. Detta är vad som väntar er, och det jag har bestämt just för er.</v>
<v n="26">Jag ska själv utlämna er till nakenhet och skam.</v>
<v n="27">Jag är väl medveten om ert avfall, er trolöshet mot mig och er avskyvärda avgudadyrkan på fält och höjder. Ve över dig, Jerusalem! Hur länge ska det dröja innan du blir ren?</v>
</c>
<c n="14">
<v n="1">Det här budskapet kom till Jeremia från Herren, som förklaring till varför han inte lät det regna:</v>
<v n="2">Juda sörjer. Folket kastar sig till marken och ett nödrop stiger upp från Jerusalem.</v>
<v n="3">De rika skickar sina tjänare för att hämta vatten, men brunnarna är uttorkade. De kommer tillbaka, besvikna och nerstämda, och döljer sina ansikten i sorg.</v>
<v n="4">Marken är förstörd av torka och sprucken av brist på regn. Lantbrukarna är oroliga.</v>
<v n="5">Hjortarna överger sina kalvar därför att det inte finns något gräs.</v>
<v n="6">Vildåsnorna står på de torra höjderna och flämtar som törstiga schakaler. De anstränger sina ögon för att hitta något att äta, men ingenting växer någonstans.</v>
<v n="7">Herre, vi har syndat svårt mot dig, men hjälp oss ändå för ditt eget ryktes skull!</v>
<v n="8">Du Israels hopp, vår Frälsare i tider av nöd, varför är du nu som en främling för oss, som en som far igenom landet och bara stannar över natten?</v>
<v n="9">Står du också handfallen? Har du ingen hjälp att ge oss? Herre, du bor ju mitt ibland oss, och vi bär ditt namn. Vi är kända som ditt folk. Herre, överge oss inte nu!</v>
<v n="10">Men Herren svarar: Du har föredragit att vandra långt borta från mig och har inte försökt vandra på mina stigar. Jag kan inte längre acceptera dig som mitt folk. Jag tänker på allt ont du har gjort och ska straffa dig för dina synder.</v>
<v n="11">Herren sa också till mig: Be mig inte mer att jag ska välsigna det här folket. Be inte längre för dem.</v>
<v n="12">Även om de fastar, ska jag inte låtsas om det. När de bär fram sina offer till mig kommer jag inte att ta emot dem. I stället ska jag ge dem krig, hungersnöd och pest.</v>
<v n="13">Då sa jag: Herre, vår Gud, deras profeter säger dem att allt är gott och väl och att inga krig och ingen hungersnöd ska komma. De säger till folket att du kommer att sända dem fred och att du kommer att välsigna dem.</v>
<v n="14">Då sa Herren: Profeterna kommer med lögner i mitt namn. Jag har inte sänt dem eller befallt dem att tala eller gett dem budskap. De profeterar om syner och uppenbarelser som de aldrig haft. De talar dårskap som de själva kokat ihop i sina lögnaktiga hjärtan.</v>
<v n="15">Därför ska jag straffa dessa falska profeter, som har talat i mitt namn fastän jag inte har sänt dem, de som säger att det varken ska bli krig eller hungersnöd, säger Herren. Genom krig och hungersnöd kommer de själva att dö.</v>
<v n="16">De döda kropparna från det folk de profeterade för ska kastas ut på Jerusalems gator. De ska bli offer för hungersnöd och krig. Det ska inte finnas någon som kan begrava dem, för alla, män, hustrur, söner och döttrar ska dö. Jag ska låta deras egen ondska drabba dem.</v>
<v n="17">Säg därför till dem: Natt och dag ska mina ögon vara fulla av tårar. Jag kan inte sluta att sörja, för mitt folk har genomborrats av svärd och ligger dödligt sårat på marken.</v>
<v n="18">Om jag går ut på fälten så ser jag bara de döda kropparna av dem som fallit i strid. På gatorna i städerna ligger de som dött av svält och pest. Alla deras profeter och präster har tvingats lämna landet och förts till ett främmande land.</v>
<v n="19">Herre, har du fullkomligt förkastat Juda? Avskyr du Jerusalem? Kommer vi inte att få fred ens efter vårt straff? Vi tänkte: Nu kommer han väl i alla fall att bota oss och förbinda våra sår. Men det har inte blivit någon fred, och det råder bedrövelse och förskräckelse överallt.</v>
<v n="20">Herre, vi bekänner både vår och våra förfäders ondska.</v>
<v n="21">Förkasta oss inte, Herre, för ditt eget namns skull! Skäm inte ut dig själv och din härlighets tron. Kom ihåg ditt förbund med oss och bryt det inte!</v>
<v n="22">Vilka av hedningarnas gudar skulle kunna ge oss regn, eller skulle himlen av sig själv kunna sända regn? Vem förutom du, Herre vår Gud, kan göra under? Därför ska vi vänta på hjälp från dig.</v>
</c>
<c n="15">
<v n="1">Då sa Herren till mig: Inte ens om Mose och Samuel stod inför mig och vädjade om hjälp för dessa människor, skulle jag hjälpa dem! Låt dem försvinna ur min åsyn!</v>
<v n="2">Och om de frågar dig: "Vart ska vi gå?", tala då om för dem att Herren säger: De som är bestämda att dö, till döden. De som ska dö genom svärd, till svärdet. De som är dömda att svälta, till hungersnöd. De som ska bli fångar, till fångenskap.</v>
<v n="3">Jag ska låta domen drabba dem fyrfalt, säger Herren - svärd som dödar, hundar som sliter sönder och korpar och vilda djur som gör slut på det som finns kvar.</v>
<v n="4">På grund av den ondska som bedrevs i Jerusalem av Manasse, Hiskias son och kung över Juda, ska jag straffa er så hårt att ert öde kommer att förskräcka världens alla folk.</v>
<v n="5">Vem kommer att tycka synd om dig, Jerusalem? Vem kommer att gråta för din skull? Vem kommer att ens fråga efter dig?</v>
<v n="6">Du har svikit mig och vänt mig ryggen. Därför har jag lyft mina händer mot dig. Jag är så trött på att alltid låta dig få ett nytt tillfälle.</v>
<v n="7">Jag ska sålla dig som man sållar vete och ta från dig allt du håller kärt. Jag ska förgöra mitt eget folk därför att de vägrar att vända om till mig från sina ogudaktiga vägar.</v>
<v n="8">Det ska finnas så många änkor att man inte kan räkna dem. Mitt på dagen ska jag låta död drabba ynglingar till deras mödrars stora sorg. Ångest och förskräckelse ska helt plötsligt komma över dem.</v>
<v n="9">Även om en kvinna har sju söner ska de alla dö, och hennes liv kommer att sluta i vanära. De som överlever ska bli dödade i krig.</v>
<v n="10">Då sa Jeremia: "Vilken olycka! Om jag ändå hade fått dö när jag blev född! Man hatar mig vart jag än kommer. Jag varken lånar eller lånar ut pengar, men ändå förbannar alla mig."</v>
<v n="11">Men Herren svarade: "Jag ska styrka dig och hjälpa dig i nödens och olyckans tid. Jag ska få dina fiender på knä."</v>
<v n="12" t="13">Kan en människa bryta sönder järn eller koppar från norr? Nej, och inte heller kan man bryta detta folks hårda vilja. På grund av alla dina synder mot mig ska jag därför överlämna dina rikedomar och skatter till fienden för plundring.</v>
<v n="14">Jag ska låta dina fiender ta dig som slav till ett land där du aldrig tidigare har varit. Min vrede brinner som eld och ska förtära dig.</v>
<v n="15">Då svarade Jeremia: "Herre, du vet att det är för din skull jag lider. De förföljer mig därför att jag har förkunnat ditt ord för dem. Låt dem inte döda mig! Rädda mig från deras klor och ge dem vad de förtjänar!</v>
<v n="16">Det är dina ord som uppehåller mig. De är mat för min hungriga själ. De ger mitt sörjande hjärta glädje, och de uppmuntrar mig. Jag är stolt över att få bära ditt namn, Herre!</v>
<v n="17" t="18">Jag har inte deltagit i folkets fester. Jag sitter ensam under ditt beskydd. Jag är verkligen upprörd över deras synder. Ändå har du övergett mig i mina svårigheter! Du har låtit deras förföljelse få fortsätta. Kommer de aldrig att upphöra att plåga mig? Din hjälp är lika osäker som en bäck bland bergen. Ibland är den som en flod och ibland alldeles uttorkad."</v>
<v n="19">Herren svarade: "Om du ödmjukar dig och vänder om till mig ska jag ta dig tillbaka, och du får fortsätta att vara min tjänare. Om du använder din mun på rätt sätt ska du få vara min talesman. Låt dem lyssna till dig, men du får inte lyssna till dem.</v>
<v n="20">De kommer att kämpa mot dig på samma sätt som en belägrande armé går till anfall mot höga stadsmurar. Men de kommer inte att kunna besegra dig, för jag är med dig för att beskydda och hjälpa dig", säger Herren.</v>
<v n="21">"Ja, jag kommer verkligen att befria dig undan dessa onda människor och rädda dig undan deras obarmhärtiga händer."</v>
</c>
<c n="16">
<v n="1">Än en gång talade Herren till mig och sa:</v>
<v n="2">Du får inte gifta dig och skaffa dig barn,</v>
<v n="3">för barnen som föds i den här staden och deras föräldrar</v>
<v n="4">ska dö av fruktansvärda sjukdomar. Ingen ska sörja dem eller begrava dem, utan deras kroppar ska ligga på marken och bli till näring för jorden. De ska dö av krig och hungersnöd, och deras kroppar ska ätas av gamar och vilda djur.</v>
<v n="5">Sörj inte eller gråt med dem vid deras begravningar, för jag har tagit bort mitt beskydd och min frid från dem, min kärlek och barmhärtighet.</v>
<v n="6">Både stor och liten i det här landet ska dö, utan att bli begravd eller sörjd, och deras vänner ska inte rispa sig med knivar eller raka av sig håret som tecken på sin sorg, som ju är deras hedniska sed.</v>
<v n="7">Ingen ska trösta de sörjande med en måltid eller en bägare vin.</v>
<v n="8">Som ett tecken för dem under dessa sorgens dagar som ligger framför, ska du inte delta i deras fester och bjudningar. Ät inte ens en enstaka måltid tillsammans med dem.</v>
<v n="9">Herren, Israels Gud, säger: Under er egen livstid, inför era egna ögon, ska jag göra slut på all glädje i landet, på alla glada sånger under bröllopsfesterna.</v>
<v n="10">När du talar om allt detta för folket, kommer de att fråga: "Varför har Herren bestämt något så fruktansvärt för oss? Vad har vi gjort som förtjänar en sådan behandling? På vad sätt har vi syndat mot Herren, vår Gud?"</v>
<v n="11">Tala då om för dem att detta är Herrens svar: Era förfäder övergav mig. De tillbad andra gudar och tjänade dem. De höll inte mina lagar,</v>
<v n="12">och ni har varit värre än de! Ni vandrar på ogudaktiga vägar för att tillfredsställa er själva och vägrar att lyssna till mig.</v>
<v n="13">Därför tänker jag kasta ut er ur detta land och förfölja er in i ett främmande land, där varken ni eller era förfäder varit tidigare. Där kan ni fortsätta att tillbe era avgudar precis som ni vill, men jag kommer inte att ha något förbarmande med er!</v>
<v n="14" t="15">Men det ska komma en dag i Israel, säger Herren, när man inte längre avlägger en ed genom att säga: "Så sant Herren lever, han som räddade Israel ut ur Egypten", utan: "Så sant Herren lever, han som ledde Israels barn tillbaka hem till deras eget land, från norr och från de länder han hade drivit bort dem till." Ja, jag ska leda er tillbaka, säger Herren, till samma land som jag gav era förfäder.</v>
<v n="16">Nu sänder jag bud efter många fiskare, som ska fiska upp er från de djup där ni gömmer er för min vrede. Jag sänder bud efter jägare som ska förfölja er i skogar och på otillgängliga klippor. Vart ni än har flytt för min dom ska jag finna er.</v>
<v n="17">Jag håller ögonen på er och ser allt ni gör. Ni kan inte hoppas på att kunna gömma er för mig.</v>
<v n="18">Jag ska fördubbla straffet för alla era synder, därför att ni har orenat mitt land med era avskyvärda avgudar och fyllt det med alla era onda gärningar.</v>
<v n="19">Herre, min styrka och mitt beskydd, min tillflykt på svårigheternas dag! Folk från hela världen kommer till dig och säger: "Våra förfäder har varit oförståndiga, för de har tillbett värdelösa avgudar!</v>
<v n="20">Kan människor tillverka gudar? De gudar de gjort är inte några verkliga gudar."</v>
<v n="21">Därför ska jag en gång för alla visa dem min makt och få dem att till slut förstå att jag är den ende Guden.</v>
</c>
<c n="17">
<v n="1">Mitt folk syndar som om de hade blivit befallda att göra det, som om deras ondska är inristad med flinta i deras stenhjärtan så att ingen ska kunna glömma den.</v>
<v n="2" t="3">De tillber avgudar under varje träd, högt uppe bland bergen och nere på de öppna fälten. Därför ska jag ge alla era skatter till era fiender. Det är det pris ni måste betala för all er synd.</v>
<v n="4">Det underbara arv jag sparat åt er ska tas ur era händer, och jag ska sända bort er som slavar till era fiender i avlägsna länder. Ni har upptänt min vredes eld, och den ska brinna i evighet.</v>
<v n="5">Herren säger: Förbannelse vilar över den man som litar på människor och vänder sig bort från Herren.</v>
<v n="6">Han är som en torr buske i öknen, utan hopp för framtiden. Han bor på saltslätten, i den torra ödemarken, och har inte längre någon lycka att vänta i livet.</v>
<v n="7">Men välsignad är den man som litar på Herren och har honom som sitt hopp och sin tillflykt.</v>
<v n="8">Han är som ett träd, planterat utmed flodstranden med sina rötter djupt nere i vattnet. Ett sådant träd skadas inte av hetta eller far illa av månaders torka. Dess löv är alltid gröna, och det kan alltid bära ljuvlig frukt.</v>
<v n="9">En människa är det mest bedrägliga och fördärvade som finns. Ingen kan riktigt fatta hur ond hon är.</v>
<v n="10">Det är bara Herren som vet det. Han genomskådar allas hjärtan och ser människans djupaste motiv, så att han kan ge var och en lön efter vad han förtjänar.</v>
<v n="11">Som rapphönan, som har boet fullt med andras ägg och får ungar som snart överger henne och flyger sin väg, är den man som blir rik genom oärliga metoder. Förr eller senare kommer han att förlora sina rikedomar, och vid slutet av sitt liv står han där utskämd som en stackars utfattig dåre.</v>
<v n="12">Men din tron är vår tillflykt, Herre!</v>
<v n="13">Herre, Israels hopp, alla som vänder sig bort från dig ska stå med skam. De ska utplånas som det som är skrivet i sanden, för de har övergett Herren, källan med det levande vattnet.</v>
<v n="14">Herre, bara du kan bota mig, det är bara du som kan frälsa, och därför är det bara dig jag prisar.</v>
<v n="15">Människor hånar mig och säger: "Vad är det för Herrens ord du håller på och talar om? Varför slår inte dina hotelser in, om de verkligen kommer från Gud?"</v>
<v n="16">Herre, jag vill inte att folket ska gå under. Det är din plan och inte min. Det är ditt budskap jag har gett dem och inte mitt eget. Jag vill inte att de ska gå under.</v>
<v n="17">Herre, överge mig inte nu! Du är mitt enda hopp.</v>
<v n="18">Låt förvirring och svårigheter drabba alla dem som förföljer mig, men låt mig få ha frid. Ja, låt dubbel förödelse komma över dem!</v>
<v n="19">Då sa Herren till mig: Gå och ställ dig vid Jerusalems portar, först vid den som kungen använder och sedan vid var och en av de andra portarna</v>
<v n="20">och säg till alla: Hör Herrens ord, ni Juda kungar, allt folk i landet och alla ni Jerusalems invånare.</v>
<v n="21" t="22">Herren säger: Ta varning, så får ni leva. Arbeta inte på sabbatsdagen, utan låt den vara en helig dag. Jag gav era förfäder den befallningen,</v>
<v n="23">men de lyssnade inte och ville inte lyda. De vägrade envist att ta emot undervisning från mig.</v>
<v n="24">Men om ni lyder mig och vilar från allt arbete på sabbatsdagen och håller den helig,</v>
<v n="25">då ska det här landet bestå i evighet, säger Herren. Då ska det alltid finnas ättlingar från David på tronen i Jerusalem. Då ska det alltid finnas kungar och furstar bland folket, och staden ska bestå för evigt.</v>
<v n="26">Från hela trakten omkring Jerusalem, från Juda och Benjamins städer och från Negev och lågländerna väster om Juda ska folket komma med sina brännoffer, spisoffer och rökoffer och bära fram lovoffer inför Herren i hans tempel.</v>
<v n="27">Men om ni inte vill höra på mig, om ni vägrar att hålla sabbaten helig och om ni på sabbaten för in varor genom Jerusalems portar, precis som på vilken annan dag som helst, då ska jag sätta eld på portarna. Elden ska sprida sig till palatsen och förstöra dem, och ingen ska kunna släcka lågorna.</v>
</c>
<c n="18">
<v n="1">Här följer ett annat budskap till Jeremia från Herren:</v>
<v n="2">Gå ner till krukmakarens verkstad, så ska jag tala till dig där!</v>
<v n="3">Jag gjorde som han sa till mig och hittade krukmakaren i arbete vid sin drejskiva.</v>
<v n="4">Men krukan som han höll på att forma blev inte som han hade tänkt sig. Därför gjorde han en klump av den och började om igen.</v>
<v n="5">Då sa Herren:</v>
<v n="6">Kan inte jag göra med Israel som krukmakaren har gjort med sin lera? Precis som leran han formar är ni i min hand.</v>
<v n="7">När jag avgör om ett bestämt land eller ett särskilt rike ska förgöras</v>
<v n="8">och folket då omvänder sig från sin ondska, ska jag inte förgöra det som jag planerat.</v>
<v n="9">Om jag lovar att jag ska göra ett bestämt land starkt och mäktigt,</v>
<v n="10">och folket då vänder sig bort från mig och vägrar att lyda, då ändrar jag mig och välsignar inte det landet som jag sagt att jag skulle.</v>
<v n="11">Gå därför och varna hela Juda och Jerusalem och säg: Hör Herrens ord. Jag planerar att låta er få uppleva olycka i stället för välsignelse. Vänd om, var och en av er, från era onda vägar och gör det som är rätt!</v>
<v n="12">Men de svarade: "Du predikar i onödan. Vi tänker inte göra det Gud säger. Vi kommer att fortsätta att leva precis som vi vill, fria från tvång, i vår envishet och ondska!"</v>
<v n="13">Då sa Herren: Inte ens bland hedningarna har man hört något sådant! Mitt folk har gjort något som är så fruktansvärt att man inte kan förstå det.</v>
<v n="14">Snön smälter aldrig högst uppe på bergen i Libanon. De kalla, friska strömmarna från klipporna på berget Hermon torkar aldrig ut.</v>
<v n="15">Dem kan man lita på. Men se på mitt folk! De har övergett mig och vänt sig till döda avgudar som får dem att falla där de går fram på sina gamla och osäkra stigar.</v>
<v n="16">Därför ska deras land bli ödelagt. Alla som passerar genom det ska gapa av förvåning och skaka på huvudet åt den förödelse som drabbat det.</v>
<v n="17">Jag ska förskingra mitt folk framför fienden, som östanvinden blåser upp damm. Under alla deras olyckor ska jag vända dem ryggen och vägra att befatta mig med deras nöd.</v>
<v n="18">Då sa folket: "Kom, nu gör vi slut på Jeremia. Vi har våra egna präster, visa män och profeter och behöver inga råd från honom. Låt oss täppa till munnen på honom, så att han inte längre kan opponera sig mot oss eller besvära oss igen!"</v>
<v n="19">Herre, hjälp mig! Se vad de planerar att göra med mig!</v>
<v n="20">Ska de få löna gott med ont? De har lagt ut en fälla för att döda mig, fastän jag har talat väl om dem inför dig och försökt försvara dem mot din vrede.</v>
<v n="21">Herre, låt deras barn svälta ihjäl och överlämna dem själva åt svärdet. Låt deras hustrur bli änkor och barnlösa! Låt deras män dö i epidemier och deras unga män i strid!</v>
<v n="22">Låt mig få höra skriken från deras hem, när soldater plötsligt anfaller dem. De har grävt en grop som de räknar med att jag ska falla i, och de har lagt fällor där jag ska gå.</v>
<v n="23">Herre, du känner till hur de planerar att mörda mig. Förlåt dem inte och utplåna inte deras synd, utan låt dem förgås, och handla mot dem i din vrede.</v>
</c>
<c n="19">
<v n="1" t="2">Herren sa: Köp dig en lerkruka och gå till Hinnoms sons dal, till Lerskärvsporten. Ta med dig några av de äldste bland folket och några av de äldsta prästerna, och berätta för dem vad jag säger till dig.</v>
<v n="3">Sedan talade Herren till dem och sa: Lyssna till Herrens ord, ni kungar i Juda och ni invånare i Jerusalem! Herren, härskarornas Gud, Israels Gud, säger: Jag ska låta en olycka komma över denna plats, så fruktansvärd att de som hör om den inte kommer att tro sina öron.</v>
<v n="4">Israel har nämligen övergett mig och förvandlat den här dalen till en plats för ondska och ogudaktighet. Folket tänder rökelse till sina avgudar, avgudar som varken denna generation eller dess förfäder eller Juda kungar tidigare har tillbett, och de har fyllt den här platsen med oskyldiga barns blod.</v>
<v n="5">De har byggt stora altaren till Baal, och där bränner de sina söner som brännoffer, något som jag aldrig befallt dem att göra eller ens haft i mina tankar!</v>
<v n="6">Den dag ska komma, säger Herren, när den här dalen inte längre ska kallas Tofet eller Hinnoms sons dal utan Slaktdalen.</v>
<v n="7">Jag ska göra Judas och Jerusalems planer om intet. Jag ska låta de anfallande trupperna döda er här och lämna era döda kroppar till mat åt gamar och vilda djur.</v>
<v n="8">Jag ska sopa bort Jerusalem från jorden, så att alla som går förbi ska häpna över vad jag har gjort med staden.</v>
<v n="9">Jag kommer att se till att era fiender belägrar staden till dess alla livsmedel är slut och de som är instängda börjar äta sina egna.</v>
<v n="10">Jeremia, slå nu sönder lerkrukan du bär med dig, medan männen i ditt sällskap ser på.</v>
<v n="11">Säg till dem: Så här säger Herren, härskarornas Gud: På samma sätt ska jag slå sönder Jerusalem med alla dess invånare. De ska spridas ut som dessa skärvor, och liksom den här lerkrukan inte kan bli hel igen kan inte heller de bli det. Det ska inte finnas tillräckligt med utrymme för deras gravar, utan deras kroppar ska kastas i högar i dalen.</v>
<v n="12">Och som det blir här i dalen, kommer det att bli i Jerusalem. Jag ska nämligen också fylla Jerusalem med döda kroppar.</v>
<v n="13">Varje hus där rökelse har tänts på taken till era stjärngudar och varje plats där dryckesoffer hällts ut åt dem, kommer jag att betrakta som oren.</v>
<v n="14">När Jeremia kom tillbaka från Tofet, där han hade förmedlat detta budskap, stannade han framför Herrens tempel och sa till folket:</v>
<v n="15">Härskarornas och Israels Gud säger: Jag ska låta all den olycka jag förutsagt komma över den här staden och dess omgivningar, därför att ni så envist vägrat att lyssna till mig.</v>
</c>
<c n="20">
<v n="1">När prästen Pashur, Immers son, som var förste uppsyningsman i Herrens tempel, hörde vad Jeremia sa,</v>
<v n="2">grep han honom, piskade honom och satte honom sedan i stocken vid Benjaminsporten, nära templet.</v>
<v n="3">Där lät han honom sitta hela natten.När Pashur följande dag släppte Jeremia, sa denne: "Pashur, Herren har gett dig ett nytt namn. Från och med nu kommer han att kalla dig 'Mannen som lever i skräck'.</v>
<v n="4">Herren kommer nämligen att sända skräck över dig och dina vänner, och du kommer att få se dem dödas av fiendens svärd. Jag ska överlämna Juda till kungen i Babylon, säger Herren, och han ska ta detta folk som slavar dit och låta dem dö där.</v>
<v n="5">Jag kommer att låta era fiender plundra Jerusalem. Alla ryktbara skatter i staden, de dyrbara juvelerna och allt guld och silver, ska föras bort till Babylon.</v>
<v n="6">Och beträffande dig, Pashur, kommer du och din familj och alla i ditt hushåll att bli slavar i Babylon. Du och alla de som du har ljugit för när du profeterade att allt skulle bli bra kommer att dö där."</v>
<v n="7">Sedan sa jag: Herre, du bedrog mig, när du lovade mig din hjälp. Jag måste ge dem dina budskap därför att du är starkare än jag. Men nu har jag blivit till åtlöje i hela staden, och alla hånar mig.</v>
<v n="8">Inte en enda gång har du låtit mig få tala om välstånd och lycka till dem. Alltid handlar det om olycka, fara och förstörelse. Inte underligt att de alltid hånar mig och gör sig lustiga över mitt namn, så snart det nämns.</v>
<v n="9">Men jag kan inte sluta! För om jag säger att jag aldrig mer ska nämna Herrens namn, aldrig mer tala i ditt namn, då blir dina ord som en brinnande eld som gör att jag inte kan tiga längre.</v>
<v n="10">Ändå hör jag deras hotfulla viskningar överallt, och jag är rädd. "Vi ska anmäla dig", säger de. Till och med de som var mina vänner bevakar mig och väntar på ett misstag. "Han kommer att falla på eget grepp, och då ska vi få vår hämnd", säger de.</v>
<v n="11">Men Herren står som en stark stridsman vid min sida. Inför honom, den mäktige och fruktansvärde, ska de bäva. De kan inte besegra mig. De kommer att skämmas och bli förödmjukade för all framtid.</v>
<v n="12">Härskarornas Herre, du som vet vilka de rättfärdiga är och som prövar hjärta och sinne, låt mig få se din hämnd på dem! Jag har överlämnat min sak åt dig.</v>
<v n="13">Sjung till Herrens ära och prisa hans namn! Han befriar den fattige och eländige från hans förtryckare!</v>
<v n="14">Men förbannelse vilar ändå över den dag då jag föddes!</v>
<v n="15">Det vilar en förbannelse över den man som meddelade min far nyheten att han fått en son.</v>
<v n="16">Utplåna den budbäraren på samma sätt som Herren ödelade de gamla städerna utan förbarmande. Plåga honom ständigt med krig och svärd,</v>
<v n="17">därför att han inte dödade mig vid min födelse! Om jag ändå hade fått dö i moderlivet och det hade fått bli min grav!</v>
<v n="18">Varför blev jag någonsin född? Mitt liv har ju inte varit annat än olycka, sorg och skam.</v>
</c>
<c n="21">
<v n="1" t="2">Kung Sidkia sände Pashur, Malkias son, och prästen Sefanja, Maasejas son, till Jeremia och bad honom: "Be Herren att hjälpa oss. Nebukadnessar, kungen i Babylon, har förklarat krig mot oss! Kanske vill Herren vara barmhärtig mot oss, göra ett under som i gamla tider och tvinga Nebukadnessar att dra tillbaka sina trupper."</v>
<v n="3" t="4">Jeremia svarade dem med ord från Herren: "Gå tillbaka till kung Sidkia och ge honom det här budskapet från Israels Gud: Jag ska göra alla era vapen odugliga mot kungen i Babylon och mot kaldeerna, som belägrar er. Jag tänker leda era fiender rakt in i hjärtat av staden,</v>
<v n="5">och jag själv ska strida mot er, för jag är mycket vred.</v>
<v n="6">Jag ska sända en fruktansvärd pest över denna stad, och både människor och djur ska dö.</v>
<v n="7">Till slut tänker jag till och med överlämna kung Sidkia och alla som finns kvar i staden i den babyloniske kungen Nebukadnessars händer att förgöras utan nåd och förbarmande.</v>
<v n="8">Säg till detta folk, säger Herren: Se, jag låter er nu välja mellan vägen som leder till liv och vägen som leder till död!</v>
<v n="9">Stanna kvar här i Jerusalem och dö, slagna av era fiender eller dödade av svält och pest, eller gå ut och överlämna er åt kaldeernas armé och överlev!</v>
<v n="10">Jag har vänt mitt ansikte mot den här staden. Jag kommer att vara dess fiende och inte dess vän, säger Herren. Jerusalem ska bli intaget av kungen i Babylon, och han ska förvandla staden till aska.</v>
<v n="11">Till kungen i Juda säger Herren:</v>
<v n="12">Jag är beredd att döma dig för alla dina onda gärningar. Skynda dig! Ge rättvisa åt dem du dömer. Börja att göra det rätta innan min eld kommer över dig med lågor som ingen kan släcka.</v>
<v n="13">Jag ska strida mot Jerusalem, som skryter och säger: 'Vi är trygga. Ingen kan komma åt oss här!'</v>
<v n="14">Jag ska själv utplåna er på grund av er synd, säger Herren. Jag ska tända en eld som ska bränna upp allt i sin väg."</v>
</c>
<c n="22">
<v n="1">Då sa Herren till mig: Gå bort och tala direkt till kungen i Juda och säg:</v>
<v n="2">Lyssna till Herren, du kung av Juda på Davids tron. Låt dina tjänare och ditt folk också lyssna!</v>
<v n="3">Herren säger: Var rättvis och handla rättfärdigt! Hjälp dem som är förtryckta! Sluta upp med era ogudaktiga gärningar! Bevaka främlingars, föräldralösas och änkors rätt. Sluta med att mörda oskyldiga!</v>
<v n="4">Om ni upphör med alla dessa onda gärningar, ska jag hjälpa detta folk och än en gång ge det kungar på Davids tron.</v>
<v n="5">Men om ni vägrar att ta varning lovar jag vid mitt eget namn, säger Herren, att det här palatset ska bli en ruinhög.</v>
<v n="6">Detta är mitt budskap till palatset: Du är lika kär för mig som det fruktbara Gilead och de gröna skogarna i Libanon. Men jag ska ödelägga dig och tömma dig på människor.</v>
<v n="7">Jag ska skicka en armé rustad till tänderna över dig. De ska riva ner dina cederpaneler och elda upp dem.</v>
<v n="8">Folk från många olika länder ska gå förbi stadens ruiner och säga till varandra: "Varför lät Herren detta ske? Varför förstörde han en sådan mäktig stad?"</v>
<v n="9">Och svaret kommer att bli: "Därför att folket som bodde här glömde Herren, sin Gud. Genom att tillbe avgudar kränkte de det förbund han ingått med dem."</v>
<v n="10">Gråt inte över de döda! Gråt i stället över de fångar som man fört bort! De kommer aldrig att återvända för att se sitt fädernesland igen.</v>
<v n="11">För Herren säger om Sallum, som efterträdde sin far Josia och blev bortförd i fångenskap:</v>
<v n="12">Han kommer att dö i ett främmande land och aldrig mer få se sitt hemland.</v>
<v n="13">Och ve dig, kung Jojakim, som låter slavar bygga ditt stora palats. När du inte betalar ut lön bygger du in orättvisa i väggarna och förtryck i dörrar och tak.</v>
<v n="14">Du säger: "Jag ska bygga mig ett lyxpalats med väldiga rum och många fönster, klä det med cederpanel och inreda det i rött."</v>
<v n="15">Men ett ståtligt palats gör inte någon till en stor kung! Varför regerade din far Josia så länge? Han var rättfärdig i allt vad han gjorde. Det var därför Gud välsignade honom.</v>
<v n="16">Han var noga med att de fattiga och behövande blev rättvist behandlade, och därför gick det väl för honom. Visar inte detta att han visste vem jag är? säger Herren.</v>
<v n="17">Men se på dig själv! Du är full av girighet, egoism och oärlighet. Du dödar den oskyldige, förtrycker den fattige och är obarmhärtig i din maktutövning.</v>
<v n="18">Därför är detta Herrens befallning om kung Jojakim, som efterträdde sin far Josia på tronen: Hans familj ska inte sörja honom när han dör. Hans undersåtar ska inte bry sig om att han är död.</v>
<v n="19">Han kommer att begravas som en död åsna, som släpats ut ur Jerusalem och kastats på sophögen bakom stadsporten!</v>
<v n="20">Gråt, för dina bundsförvanter är borta! Leta efter dem i Libanon! Ropa på dem i Basan! Sök dem vid floden Jordans vadställen! De är borta allesammans. Det finns ingen kvar som kan hjälpa dig!</v>
<v n="21">När du hade framgång varnade jag dig, men du svarade: "Låt mig vara i fred!" Sådan var du redan som barn, du har aldrig velat lyssna.</v>
<v n="22">Och nu är alla dina bundsförvanter som bortblåsta. Alla dina vänner har förts bort som slavar. Till slut ska du inse din ogudaktighet och skämmas.</v>
<v n="23">Det är skönt att bo i ett vackert palats som doftar av cedrar från Libanon. Men snart ska du ropa och jämra dig i ångest, som en kvinna när hon ska föda.</v>
<v n="24" t="25">Beträffande dig, Konja, son till kung Jojakim av Juda, gäller detta: Även om du var signetringen på min högra hand, skulle jag dra dig av fingret och överlämna dig till dem som så gärna vill döda dig, till dem som du är så oerhört rädd för, nämligen Nebukadnessar, kungen i Babylon, och hans mäktiga armé.</v>
<v n="26">Jag ska kasta ut dig och din mor från detta land och lämna er att dö i ett främmande land.</v>
<v n="27">Du ska aldrig mer återvända till din längtans land.</v>
<v n="28">Denne Konja är som ett värdelöst, krossat kärl. Han och hans barn ska drivas i landsflykt till fjärran länder.</v>
<v n="29">O, land, land, land! Hör Herrens ord!</v>
<v n="30">Herren säger:Räkna Konja som barnlös, för inget av hans barn ska någonsin sitta på Davids tron eller regera i Juda. Varken för honom själv eller hans barn ska det gå väl.</v>
</c>
<c n="23">
<v n="1">Jag ska sända förödelse över mitt folks ledare, herdarna för min hjord, för de har fördärvat och förskingrat alla dem som de var satta att vårda.</v>
<v n="2">I stället för att leda min hjord i trygghet har ni övergett den och drivit den i fördärvet. Nu ska jag låta min vrede drabba er för allt ont ni gjort.</v>
<v n="3">Jag ska själv samla det som finns kvar av min hjord från de platser dit jag sänt dem och leda dem tillbaka till deras egen fålla, där de ska bli fruktsamma och föröka sig.</v>
<v n="4">Jag ska utse särskilda herdar, som ska ha omsorg om dem. De ska aldrig mer behöva vara oroliga och rädda.</v>
<v n="5" t="6">Den tid kommer, när jag ska låta en frisk gren skjuta upp ur Davids stam, säger Herren. Han ska bli en kung som regerar med vishet och rättvisa, och han ska slå vakt om rättfärdighet över hela jorden. Vid den tiden ska Juda bli frälst och Israel bo i trygghet. Han ska kallas 'Herren vår rättfärdighet'.</v>
<v n="7">När folket efter den dagen avlägger en ed ska de inte längre säga: "Så sant Herren lever, han som räddade Israels barn ut ur Egyptens land",</v>
<v n="8">utan de ska säga: "Så sant Herren lever, han som ledde deras efterkommande tillbaka till deras land, från norr och från de länder han hade drivit bort dem till."</v>
<v n="9">Mitt hjärta vill brista när jag tänker på de falska profeterna, som alla är fulla av svek. Jag vaknar upp med fruktan och raglar som drucken av vin, på grund av de heliga och fruktansvärda ord som Herren har uttalat över dem.</v>
<v n="10">Landet är fullt av otrogna, och Guds förbannelse vilar över det. Landet ligger i sorg och betesmarkerna är uttorkade, för profeterna gör det som är ont och använder sin makt på fel sätt.</v>
<v n="11">Prästerna är inte bättre än profeterna. Alla är ogudaktiga. Jag har sett deras usla handlingar här, i mitt tempel, säger Herren.</v>
<v n="12">Därför kommer deras stigar att vara mörka och hala. De ska snubbla och falla i mörkret. Jag ska låta olycka komma över dem när min fruktansvärda dag kommer.</v>
<v n="13">Jag känner till de ogudaktiga profeterna från Samaria, som profeterade i Baals namn och förledde mitt folk Israel att synda.</v>
<v n="14">Men Jerusalems profeter är ännu värre! Det de gör är fruktansvärt. De är otrogna mot sina hustrur och lever i lögn. De uppmuntrar och smickrar dem som är ogudaktiga, i stället för att omvända dem från deras synder. Dessa profeter är lika fördärvade som folket i Sodom och Gomorra var.</v>
<v n="15">Därför säger härskarornas Herre: Jag ska ge dem bitter mat att äta och förgiftat vatten att dricka. Det är för deras skull som ogudaktigheten uppfyller landet.</v>
<v n="16">Detta är min varning till mitt folk, säger härskarornas Herre. Hör inte på dessa falska profeter, när de profeterar för er och inger er falskt hopp! De hittar på allt de säger. Det de säger kommer inte från mig.</v>
<v n="17">De säger alltid till dem som föraktar mig: "Bekymra er inte! Allt är väl!", och till dem som lever på det sätt de själva vill: "Herren har sagt att ni ska få leva i fred!"</v>
<v n="18">Men kan ni nämna en enda av dessa profeter som lever tillräckligt nära Gud för att höra vad han säger? Har någon enda av dem verkligen lytt honom?</v>
<v n="19">Se, Herren sänder en fruktansvärd storm för att sopa bort dessa ogudaktiga människor.</v>
<v n="20">Herrens fruktansvärda vrede ska inte avta förrän han fullbordat det straff han utlovat. När sedan Jerusalem har fallit, kommer du att förstå vad jag menar.</v>
<v n="21">Jag har inte sänt dessa profeter, och ändå hävdar de att det är min talan de för. Jag har inte gett dem något budskap, och ändå säger de att deras ord är mina.</v>
<v n="22">Men mina profeter skulle ha försökt omvända mitt folk från dess onda väg.</v>
<v n="23">Är jag en Gud som bara finns på en enda plats och inte kan se vad de håller på med?</v>
<v n="24">Kan någon gömma sig för mig? Finns jag inte överallt i himmel och på jord?</v>
<v n="25">"Kan du tänka dig vilken dröm jag fick från Herren i natt?" säger de. Sedan fortsätter de att ljuga i mitt namn.</v>
<v n="26">Hur länge ska detta få fortsätta? Om de är "profeter" är de falska sådana, som hittar på allt de säger.</v>
<v n="27">Genom att berätta om sina falska drömmar försöker de få mitt folk att glömma mig på samma sätt som deras förfäder gjorde när de vände sig till Baal.</v>
<v n="28">Men låt dessa falska profeter berätta om sina drömmar, och låt mina trogna budbärare få förkunna mitt ord. Det är skillnad på halm och vete!</v>
<v n="29">Bränner inte mitt ord som en eld? frågar Herren. Är det inte som en kraftig hammare, som krossar klippan till grus?</v>
<v n="30" t="31">Därför står jag emot dessa profeter som får sina budskap från varandra och säger: "Det här budskapet är från Gud!"</v>
<v n="32">Deras uppdiktade drömmar är vanvördiga lögner, som förleder mitt folk till synd. Jag har inte sänt dem, och de har inget alls att säga mitt folk, säger Herren.</v>
<v n="33">När någon bland folket eller någon av deras "profeter" eller präster frågar dig: "Nå, Jeremia, vad har du för sorgliga nyheter från Herren idag?" ska du svara: "Sorgliga nyheter? Ni är de sorgliga nyheterna, för Herren har förkastat er!"</v>
<v n="34">Och vad beträffar de falska profeterna och prästerna och folket som skämtar om "dagens sorgliga nyheter från Gud", kommer jag att straffa dem och deras familjer för att de säger så.</v>
<v n="35">Ni kan fråga varandra: "Vilket är budskapet från Herren? Vad är det han säger?"</v>
<v n="36">Men sluta upp att använda uttrycket "Guds sorgliga nyheter"! För det som verkligen är sorgligt är ni själva och era lögner. Ni förvränger mina ord och hittar på "budskap från Herren" som jag aldrig har uttalat.</v>
<v n="37">Ni bör med all respekt fråga en profet: "Vilket är Herrens budskap? Vad har han sagt till dig?"</v>
<v n="38" t="39">Men om ni frågar honom om "dagens sorgliga nyheter från Herren", när jag har varnat er för sådana hånfulla yttranden, då ska jag, Herren Gud, göra mig kvitt den börda ni är för mig. Jag ska förkasta er från min närhet, både er och denna stad som jag gav er och era förfäder.</v>
<v n="40">Jag ska låta er få dåligt rykte. Ert namn ska bli ökänt tiderna igenom.</v>
</c>
<c n="24">
<v n="1">Sedan Nebukadnessar, kungen i Babylon, hade tagit Jojakims son Jekonja, kungen i Juda, till fånga och fört bort honom som slav till Babylon tillsammans med furstarna i Juda och de skickligaste yrkesmännen, snickarna och smederna, gav Herren mig den här synen. Jag fick se två korgar med fikon stå framför templet i Jerusalem.</v>
<v n="2">I den ena korgen fanns det färska, nyskördade fikon. I den andra låg det skämda och mögliga fikon, alltför ruttna att äta.</v>
<v n="3">Då frågade Herren: "Vad är det du ser, Jeremia?"Jag svarade: "Fikon, några utsökta och några ruttna."</v>
<v n="4" t="5">Då sa Herren: "De goda fikonen representerar dem som sänts i landsflykt till Babylon.</v>
<v n="6">Jag ska se till att de blir väl behandlade och leda dem tillbaka hit. Jag ska plantera dem och inte dra upp dem igen.</v>
<v n="7">Jag ska ge dem hjärtan som känner mig. De ska vara mitt folk och jag ska vara deras Gud, för de ska med stor glädje återvända till mig.</v>
<v n="8">Men de ruttna fikonen representerar Sidkia, Judas kung, och hans ämbetsmän och alla andra från Jerusalem, som lämnats kvar här i landet, och dem som bor i Egypten. Jag ska behandla dem som ruttna fikon, som något fullständigt oanvändbart.</v>
<v n="9">De ska vara motbjudande för alla folk på jorden, och de ska hånas och förbannas vart jag än tvingar dem att bege sig.</v>
<v n="10">Jag ska låta dem drabbas av massakrer, hungersnöd och sjukdomar, tills de är utrotade från landet Israel, som jag gav dem och deras förfäder."</v>
</c>
<c n="25">
<v n="1">Det här budskapet till hela Juda kom från Herren till Jeremia under Jojakims, Josias sons, Juda kungs, fjärde regeringsår. Det var det året Nebukadnessar, kungen i Babylon, började regera:</v>
<v n="2" t="3">Under de senaste tjugotre åren, från Amos son Josias trettonde regeringsår till nu, har Herren sänt mig sina budskap. Jag har troget fört dem vidare, men ingen har lyssnat.</v>
<v n="4">Gång på gång under årens lopp har Herren sänt er sina profeter, men ni har vägrat att lyssna till dem.</v>
<v n="5">Varje gång har budskapet varit detsamma: Vänd om från era ogudaktiga vägar och från allt ont ni gör. Det är bara då ni kan fortsätta att bo i det här landet, som Herren för alltid har gett er och era förfäder.</v>
<v n="6">Uppväck inte min vrede genom att tillbe avgudar som ni själva har gjort! Om ni är trogna mot mig ska ingen olycka drabba er.</v>
<v n="7">Men ni vill inte höra på. Ni har gjort mig rasande med alla era avgudar. Ni har själva dragit över er all den olycka som ni ska möta.</v>
<v n="8" t="9">Nu säger Herren, härskarornas Gud: Därför att ni inte lyssnat till mig ska jag samla alla arméer från norr under Nebukadnessar, kungen i Babylon, som jag har utsett till mitt redskap. Jag ska sända dem allesammans mot detta land och dess folk och mot de andra folken i er närhet, och jag ska förgöra er. Man ska se ner på er för all framtid.</v>
<v n="10">All er glädje och alla era bröllopsfester ska jag ta ifrån er. Era hem ska stå tysta och övergivna.</v>
<v n="11">Hela landet ska bli en öde vildmark. Alla ska bli chockerade över den förödelse som drabbat er. Israel och dess grannländer ska tjäna kungen i Babylon i sjuttio år.</v>
<v n="12">När dessa sjuttio års slaveri är slut, ska jag straffa kungen i Babylon och hans folk för deras synder. Jag ska låta kaldeernas land bli en ödemark för alltid.</v>
<v n="13">Jag ska låta den förskräckelse som jag lovat i den här boken komma över dem, alla de straff som Jeremia sagt ska komma över folken.</v>
<v n="14">Många folk och stora kungar ska nämligen göra kaldeerna till slavar, precis som de först gjorde mitt folk till sina slavar. Jag ska straffa dem i proportion till hur illa de har behandlat mitt folk.</v>
<v n="15">Herren, Israels Gud, sa till mig:"Ta denna vinbägare, som till brädden är fylld med min vrede, och låt alla folk jag sänder dig till dricka ur den.</v>
<v n="16">De ska dricka sig redlösa för att sedan falla och drabbas av olycka."</v>
<v n="17">Jag tog alltså vredesbägaren, budskapet från Herren, och lät alla folk dricka ur den. Jag proklamerade hans budskap överallt dit han sände mig.</v>
<v n="18">Jag for till Jerusalem och till Juda städer, och deras kungar och furstar drack in hans ord, så att de från den dagen blev övergivna, hatade och föremål för förbannelse, precis som de är i dag.</v>
<v n="19" t="20">Jag for till Egypten, och Farao och hans ämbetsmän, furstar och folk fick dricka samma sanning ur den fruktansvärda bägaren. Samma sak gällde alla kungarna i Us och kungarna i filisteernas städer Askelon, Gasa, Ekron och vad som fanns kvar av Asdod.</v>
<v n="21">Jag besökte edomiterna, moabiterna, ammoniterna,</v>
<v n="22">alla kungarna i Tyrus och Sidon och kungarna på andra sidan havet.</v>
<v n="23">Dedan, Tema, Bus och de andra hedningarna där besökte jag,</v>
<v n="24">alla kungarna i Arabien, öknens nomadstammar och</v>
<v n="25">alla kungarna i Simri, Elam och Medien.</v>
<v n="26">Vidare besökte jag alla kungarna i länderna norrut, både dem som låg nära och dem som låg längre bort. Jag besökte alla kungariken i världen, ett efter ett. Slutligen drack kungen i Babylon själv från Guds vredes bägare.</v>
<v n="27">Säg till dem: "Herren, härskarornas Gud, säger: Drick ur min vredes bägare tills ni är druckna och faller omkull så att ni inte kan resa er mer. Jag sänder fruktansvärda krig över er."</v>
<v n="28">Och om de vägrar att ta emot bägaren, ska du säga: Herren, härskarornas Gud, säger att ni måste dricka ur den! Ni kan inte fly undan.</v>
<v n="29">Jag har börjat straffa mitt eget folk, så varför ska då ni få gå fria? Nej, ni ska inte komma undan straffet. Jag ska låta kriget drabba alla folk på jorden.</v>
<v n="30">Profetera därför mot dem! Säg till dem att Herren ska ryta mot sina egna från sitt heliga tempel i himlen och mot alla dem som bor på jorden. Han ska ropa som de som trampar vinet ur druvorna.</v>
<v n="31">Detta domens rop ska nå de mest avlägsna trakter av jorden, för Herren anklagar alla folk, ja hela mänskligheten. Han ska straffa alla ogudaktiga.</v>
<v n="32">Straffet ska gå från folk till folk, förklarar Herren, härskarornas Gud. En vredens väldiga vind ska fara upp från de yttersta hörnen av jorden.</v>
<v n="33">På den dagen ska de som Herren dödat fylla jorden från den ena ändan till den andra. Ingen ska sörja dem eller samla upp de döda kropparna för att begrava dem. De ska bli liggande som avskräde på marken.</v>
<v n="34">Gråt och klaga, ni ogudaktiga herdar! Det är er tur att föras till slaktaren, och där ska ni falla som slaktfår.</v>
<v n="35">Och ni ska inte hitta någon plats där ni kan gömma er. Det finns ingen möjlighet att fly.</v>
<v n="36">Hör hur herdarna, folkets ledare, ropar i förtvivlan. Herren har fördärvat deras betesmarker.</v>
<v n="37">De som nu lever i lugn och ro ska huggas ner och förgöras av hans vrede.</v>
<v n="38">Han har lämnat sin håla, som ett lejon på jakt efter byte. Deras land ligger öde, härjat av starka arméer, på grund av Herrens vrede.</v>
</c>
<c n="26">
<v n="1">Detta budskap kom till Jeremia från Herren under det första året som Jojakim, Josias son, regerade i Juda:</v>
<v n="2">Ställ dig framför Herrens tempel och tala till alla som kommit dit från olika delar av Juda för att tillbe. Låt dem höra hela budskapet och utelämna inte ett enda ord av allt det jag vill att de ska få höra.</v>
<v n="3">Det kan hända att de kommer att lyssna och omvända sig från sin ogudaktighet, och då kan jag hålla tillbaka det straff, som jag är beredd att sända över dem för deras ondskas skull.</v>
<v n="4">Säg detta till dem, säger Herren: Om ni inte lyssnar till mig och lyder de lagar som jag har gett er,</v>
<v n="5">och om ni inte lyssnar till mina tjänare profeterna som jag gång på gång har sänt till er för att varna er,</v>
<v n="6">då ska jag förstöra detta tempel, precis som jag förstörde tabernaklet i Silo, och jag ska låta alla jordens folk förbanna Jerusalem.</v>
<v n="7" t="8">När Jeremia hade avslutat sitt budskap och sagt varje ord Herren hade befallt honom att säga, började prästerna, de falska profeterna och allt folket i templet hota honom och skrika: "Döda honom! Döda honom! Vad har du för rätt att påstå att Herren ska förstöra templet på samma sätt som han gjorde i Silo?</v>
<v n="9">Vad menar du med att säga att Jerusalem ska förstöras och att ingen ska överleva?"</v>
<v n="10">När de högre ämbetsmännen i Juda hörde vad som pågick, rusade de från palatset bort till templet och satte sig vid porten för att hålla rättegång.</v>
<v n="11">Prästerna och de falska profeterna framförde sina anklagelser inför ämbetsmännen och folket. "Denne man borde dö!" sa de. "Ni har med era egna öron hört vilken förrädare han är, som har profeterat mot den här staden."</v>
<v n="12">Jeremia talade då till sitt försvar: "Det var Herren som sände mig för att profetera mot detta tempel och mot den här staden. Han gav mig vartenda ord jag skulle säga.</v>
<v n="13">Men om ni slutar med era synder och börjar lyda Herren, er Gud, ska han ta tillbaka alla de straff som han sagt att han tänker sända över er.</v>
<v n="14">Vad mig beträffar så är jag hjälplös och helt i ert våld. Ni får göra med mig vad ni anser vara bäst.</v>
<v n="15">Men en sak är säker, och det är att om ni dödar mig dödar ni en oskyldig man, och ansvaret för detta kommer att vila på er och på denna stad och alla som bor här. Det är nämligen absolut sant att Herren har sänt mig och att han har gett mig varje ord."</v>
<v n="16">Då sa ämbetsmännen och folket till prästerna och de falska profeterna: "Denne man förtjänar inte att dömas till döden, för han har talat till oss i Herrens, vår Guds, namn."</v>
<v n="17">Då trädde en del visa, äldre män fram och talade till folket som stod där:</v>
<v n="18">"Beslutet är riktigt, för på den tiden när morastiten Mika profeterade, under kung Hiskias regering i Juda, sa han till folket:Så säger Herren, härskarornas Gud: 'På berget Sion ska man plöja som på en åker, och den här staden, Jerusalem, ska förvandlas till en stenhög och skog ska växa på den plats där templet nu står!'</v>
<v n="19">Men dödade kung Hiskia och folket honom för att han sa det? Nej, de vände om från sin ogudaktighet, tillbad Herren och bad Herren om nåd och förbarmande. Herren ändrade då sitt beslut och lät dem inte drabbas av något straff. Om vi dödar Jeremia för att han gett oss ett budskap från Gud, vem vet vad Gud då kommer att göra med oss?"</v>
<v n="20">En annan sann profet, Semajas son Uria från Kirjat-Hajearim, profeterade också mot staden och folket, samtidigt med Jeremia.</v>
<v n="21">Men när kung Jojakim, arméofficerarna och ämbetsmännen hörde vad han sa, fattade kungen beslutet att han skulle dödas. Uria fick dock höra talas om detta och flydde till Egypten.</v>
<v n="22">Då skickade kung Jojakim Akbors son Elnatan till Egypten tillsammans med några män för att ta Uria till fånga.</v>
<v n="23">De lyckades få tag i honom och förde honom tillbaka till kung Jojakim, som lät döda honom med svärd. Sedan begravde man honom på den allmänna begravningsplatsen.</v>
<v n="24">Men Ahikam, Safans son, kungens sekreterare, stod på Jeremias sida och övertalade domstolen att inte utlämna honom till folket för att dödas.</v>
</c>
<c n="27">
<v n="1">Detta budskap kom från Herren till Jeremia i början av Josias son Jojakims regeringstid i Juda:</v>
<v n="2">Gör ett ok och spänn fast det på din nacke med läderremmar, som om det var ett ok för en oxe.</v>
<v n="3">Skicka sedan bud till kungarna i Edom, Moab, Ammon, Tyrus och Sidon genom deras ambassadörer i Jerusalem</v>
<v n="4">och säg: Tala om för era herrar att härskarornas Herre, Israels Gud, sänder er detta budskap:</v>
<v n="5">"Genom min väldiga makt har jag skapat jorden och alla människor och djur. Allt detta ger jag till vem jag vill.</v>
<v n="6">Därför har jag nu gett alla era länder till kung Nebukadnessar i Babylon. Han är mitt ombud. Jag har överlämnat all er boskap till honom att göra vad han vill med.</v>
<v n="7">Alla folk ska tjäna honom och hans son och sonson tills deras tid är ute, och då ska många folk och mäktiga kungar erövra Babylon och göra dess folk till sina slavar.</v>
<v n="8">Överlämna er till honom och tjäna honom. Ta på er Babylons ok! Jag kommer att straffa det folk som vägrar att bli dess slavar. Över det landet ska jag sända krig, hungersnöd och pest, tills Nebukadnessar har intagit det.</v>
<v n="9">Lyssna inte på era falska profeter, spåmän, drömmare, medier och magiker, som säger att kungen i Babylon inte ska göra er till slavar.</v>
<v n="10">De är lögnare allesammans, och om ni följer deras råd och vägrar att överlämna er till kungen i Babylon, ska jag fördriva er ur ert land och föra er till undergång långt bort i ett främmande land.</v>
<v n="11">Men den som överlämnar sig till kungen i Babylon ska få tillåtelse att stanna kvar i sitt eget land och bruka det som tidigare."</v>
<v n="12">Jeremia upprepade alla dessa profetior för Sidkia, kungen i Juda. "Om du vill leva, ska du överlämna dig till kungen i Babylon" sa han.</v>
<v n="13">"Varför envisas ni med att vilja dö, både du och ditt folk? Varför skulle du välja krig, hungersnöd och epidemier, som Herren har sagt ska komma över varje land som inte överlämnar sig till Babylons kung?</v>
<v n="14">Hör inte på de falska profeter som ständigt försöker intala dig att kungen i Babylon inte kommer att besegra er, för de är bara lögnare.</v>
<v n="15">Det är inte jag som har sänt dem, säger Herren, och de ljuger i mitt namn. Därför måste jag fördriva er från detta land och låta er dö, både du och alla dessa 'profeter'.</v>
<v n="16">Jag talade gång på gång till prästerna och allt folket och sa: "Herren säger: Lyssna inte till era profeter, som påstår att de guldbägare som tagits från templet snart ska återlämnas från Babylon. Det är lögn alltsammans.</v>
<v n="17">Hör inte på dem! Kapitulera för kungen i Babylon, så får ni leva, annars blir hela staden fördärvad.</v>
<v n="18">Om de verkligen är Herrens profeter, kan de be till Herren, härskarornas Gud, så att de guldkärl som ännu finns kvar här i templet och de som finns i palatset hos kungen i Juda och i palatsen i Jerusalem inte ska bli bortförda till Babylon tillsammans med er!</v>
<v n="19" t="21">Herren, härskarornas Gud, säger nämligen:Kopparpelarna som står framför templet, det stora kopparkaret på tempelgården, metallställningen och alla de andra tillbehören i templet som lämnades kvar här när Nebukadnessar, kungen i Babylon, förde bort alla betydelsefulla personer i Juda och Jerusalem till Babylon tillsammans med Jojakims son Jekonja, kungen i Juda,</v>
<v n="22">ja, de ska föras bort till Babylon och bli kvar där tills jag sänder tillbaka dem igen. Jag ska nämligen låta dem återvända hit till Jerusalem."</v>
</c>
<c n="28">
<v n="1">En dag i femte månaden samma år, Sidkias fjärde regeringsår i Juda, kom Hananja, Assurs son, en falsk profet från Gibeon, och talade öppet till mig i templet medan prästerna och folket lyssnade. Han sa:</v>
<v n="2">"Herren, härskarornas Gud, förklarar: Jag har lyft av den babyloniske kungens ok från era halsar.</v>
<v n="3">Inom två år ska jag hämta tillbaka alla de tempelskatter som Nebukadnessar fört bort till Babylon.</v>
<v n="4">Jag ska hämta tillbaka kung Jekonja, Jojakims son, kungen i Juda, och alla de övriga som är fångar i Babylon, säger Herren. Jag ska verkligen lyfta av det ok som kungen i Babylon lagt på er.</v>
<v n="5">Då sa Jeremia till Hananja inför prästerna och allt folket:</v>
<v n="6">"Amen. Måtte din profetia slå in! Jag hoppas att Herren ska göra allt du säger och hämta tillbaka alla skatter till templet och alla våra kära från Babylon.</v>
<v n="7">Men lyssna nu till de ord jag talar till dig i alla dessa människors närvaro.</v>
<v n="8">De gamla profeter som var före dig och mig talade mot många folk och varnade alltid för krig, hungersnöd och pest.</v>
<v n="9">En profet som förutsäger fred har det emot sig, att man först när hans budskap slår in kan veta att han verkligen är från Herren."</v>
<v n="10">Då tog Hananja, den falske profeten, oket från Jeremias hals och bröt sönder det.</v>
<v n="11">Hananja talade än en gång till folket som han samlat: "Herren har lovat att han inom två år ska befria alla folk som nu är i slaveri under kung Nebukadnessar i Babylon." När han sagt detta gick Jeremia därifrån.</v>
<v n="12">Strax därefter gav Herren detta budskap till Jeremia:</v>
<v n="13">Gå och tala om för Hananja vad Herren säger: Du har brutit sönder ett ok av trä, men i dess ställe ska detta folk få ett värre ok över sig.</v>
<v n="14">Herren, härskarornas Gud, säger: Jag har lagt ett ok av järn på dem och tvingat dem in i slaveri under Nebukadnessar, kungen i Babylon. Ingenting kommer att förändra denna befallning. Ja, jag ska till och med ge honom makt över markens djur.</v>
<v n="15">Sedan sa Jeremia till Hananja, den falske profeten: "Lyssna nu, Hananja! Herren har inte sänt dig, men folket tror på dina lögner.</v>
<v n="16">Därför säger Herren att du måste dö. Redan i år kommer du att dö, eftersom du har predikat uppror mot Herren."</v>
<v n="17">Och mycket riktigt, två månader senare dog Hananja.</v>
</c>
<c n="29">
<v n="1" t="2">När kung Jekonja och drottningmodern, hovmännen, officerarna från de olika stammarna och hantverkarna hade blivit bortförda till Babylon av Nebukadnessar, skrev Jeremia ett brev från Jerusalem till de judiska äldste, prästerna, profeterna och till allt folket.</v>
<v n="3">Han skickade brevet med Eleasa, Safans son, och Gemarja, Hilkias son, när de for till Babylon som kung Sidkias ambassadörer hos Nebukadnessar. Så här stod det i brevet:</v>
<v n="4">Herren, härskarornas Gud, sänder detta budskap till alla fångar från Jerusalem, som han har låtit föra bort till Babylon:</v>
<v n="5">Bygg hus och ställ in er på att stanna! Plantera vingårdar, för ni kommer att vara där många år.</v>
<v n="6">Gift er och skaffa barn och se till att de sedan gifter sig, så att ni får många barnbarn. Föröka er! Se till att ni inte blir färre!</v>
<v n="7">Arbeta för fred och framgång i Babylon. Be för landet. Om Babylon har fred så har ni det också.</v>
<v n="8">Herren, härskarornas Gud, säger: Låt inte lura er av de falska profeter och medier som finns bland er. Hör inte på alla de drömmar de har,</v>
<v n="9">för de profeterar lögn i mitt namn. Jag har inte sänt dem, säger Herren.</v>
<v n="10">Sanningen är denna: Ni kommer att få stanna en mansålder i Babylon. Men sedan ska jag leda er hem igen, som jag har lovat.</v>
<v n="11">Jag vet vilka planer jag har för er, säger Herren. Det är goda planer och inte onda, för jag vill ge er en framtid och ett hopp.</v>
<v n="12">När ni ber ska jag lyssna.</v>
<v n="13">Ni ska finna mig när ni söker mig, om ni verkligen gör det uppriktigt och allvarligt.</v>
<v n="14">Ja, säger Herren, jag ska låta er finna mig, och jag ska göra slut på ert slaveri, upprätta er på nytt och samla er från alla de länder jag spred ut er till. Jag ska leda er tillbaka hem igen till ert eget land.</v>
<v n="15">Men därför att ni har accepterat de falska profeterna bland er och säger att Herren har sänt dem,</v>
<v n="16" t="17">kommer jag nu att låta krig, hungersnöd och sjukdom komma över dem som är kvar i Jerusalem. Detta ska komma över dem av era släktingar som inte blivit bortförda i landsflykt till Babylon och över den kung som nu sitter på Davids tron. De kommer att bli som ruttna fikon, odugliga att äta.</v>
<v n="18">Jag ska sprida dem ut över världen. Bland varje folk dit jag sänder dem kommer förbannelse och hån att vila över dem,</v>
<v n="19">därför att de vägrade att lyssna till mig, fastän jag gång på gång talade till dem genom mina profeter.</v>
<v n="20">Lyssna därför till Herrens ord, alla ni fångar borta i Babylon!</v>
<v n="21">Herren, härskarornas Gud, säger så här om era falska profeter, om Ahab, Kolajas son, och Sidkia, Maasejas son, som i mitt namn profeterar lögn för er: Lyssna nu! Jag ska överlämna dem till Nebukadnessar, så att de blir offentligt avrättade.</v>
<v n="22">Deras öde ska bli ett ordspråk. När någon vill förbanna en annan, ska han säga: "Herren ska låta det gå likadant för dig som för Sidkia och Ahab, som kungen i Babylon brände levande!"</v>
<v n="23">Dessa män har nämligen gjort fruktansvärda saker bland mitt folk. De har varit otrogna med varandras hustrur och har ljugit i mitt namn. Jag vet det, för jag har sett allt de gjort, säger Herren.</v>
<v n="24">Säg detta till drömmaren Semaja:</v>
<v n="25">Herren, härskarornas Gud, säger: Du har sänt brev till prästen Sefanja, Maasejas son, och skickat avskrifter till alla de andra prästerna och till folket i Jerusalem.</v>
<v n="26">Du skriver till Sefanja: "Herren har utsett dig att ersätta Jojada som präst i Jerusalem. Det är din uppgift att arrestera varenda galning som påstår sig vara en profet och sätta honom i stock och halsjärn.</v>
<v n="27">Varför har du inte gjort något åt den falske profeten Jeremia från Anatot?</v>
<v n="28">Han har skrivit till oss här i Babylon och sagt att vår fångenskap ska bli långvarig och att vi ska bygga permanenta bostäder och planera att stanna här i många år. Han har sagt att vi ska plantera fruktträd, för vi ska bli kvar här länge och äta av deras frukt."</v>
<v n="29">Sefanja hade visat brevet för Jeremia och läst det för honom.</v>
<v n="30">Då gav Herren Jeremia också detta budskap:</v>
<v n="31">Sänd ett brev till alla fångar i Babylon! Herren säger: Därför att nehelamiten Semaja har "profeterat" för er när jag inte sänt honom att göra det, och eftersom han har lurat er att tro dessa lögner,</v>
<v n="32">ska jag straffa honom och hans familj. Ingen av hans ättlingar ska få se allt det goda jag har i beredskap för mitt folk, för han har lärt er att göra uppror mot Herren.</v>
</c>
<c n="30">
<v n="1">Detta är ett annat av de budskap som Herren gav Jeremia:</v>
<v n="2">Herren, Israels Gud, säger: Skriv ner allt jag har sagt till dig!</v>
<v n="3">Det kommer nämligen en tid, då jag ska upprätta välståndet hos mitt folk, Israel och Juda, och jag ska föra dem hem till det land som jag gav deras förfäder. De ska ta det i besittning och bo där igen.</v>
<v n="4">Skriv också detta beträffande Israel och Juda:</v>
<v n="5">"Man hör skrik av rädsla i ett land utan fred.</v>
<v n="6">Inte kan väl män föda barn? Men varför ser jag starka män med händerna på magen och askgrå ansikten, som kvinnor i födslovåndor?"</v>
<v n="7">När har det rått en sådan förskräckelse som den som nu väntar? Det är en bedrövelsens tid för Israel, mitt folk, något de aldrig tidigare har upplevt. Men ur allt detta ska Gud rädda dem,</v>
<v n="8">för på den dagen, säger Herren, härskarornas Gud, ska jag lyfta av oket från dem och slita av kedjorna, och de ska inte längre vara slavar under främlingar.</v>
<v n="9">De ska tjäna Herren, sin Gud, och David, sin kung, som jag ska låta uppstå åt dem, säger Herren.</v>
<v n="10">Därför ska du inte vara rädd, Israel, min tjänare! Var inte skräckslagen, för jag ska leda hem dig och dina barn igen från avlägsna länder. Ni ska få lugn och ro i ert eget land, och ingen ska kunna skrämma er,</v>
<v n="11">för jag är med er och ska rädda er, säger Herren. Även om jag fullständigt förgör alla de länder som jag sände er till, ska jag ändå inte utrota er. Jag ska straffa er, men med rättvisa - helt ostraffade ska ni inte slippa undan.</v>
<v n="12">Era synder är nämligen ett oläkligt sår.</v>
<v n="13">Det finns ingen som kan hjälpa er eller förbinda era sår, och ingen medicin gör någon nytta.</v>
<v n="14">Alla era bundsförvanter har lämnat er och bryr sig inte om er längre, för jag har sårat er på ett grymt sätt, precis som om jag var er fiende. Era synder är ju så många och er skuld så stor.</v>
<v n="15">Varför klagar ni över er skada och över att såret inte läks? Ni har ju syndat och dragit på er så mycket skuld att ni måste få ett hårt straff.</v>
<v n="16">Men en dag ska alla som försökt förgöra er själva utplånas, och alla era fiender ska bli slavar. De som plundrar er ska själva bli plundrade och de som anfaller er bli anfallna.</v>
<v n="17">Ni ska få er hälsa tillbaka, och jag ska läka alla era sår. Nu kallas er stad "den fördrivna" och "Jerusalem, platsen som ingen frågar efter".</v>
<v n="18">Men, säger Herren, när jag leder er hem igen från er fångenskap och upprättar ert välstånd, ska Jerusalem än en gång byggas upp på sina ruiner. Palatset ska stå på samma plats som tidigare.</v>
<v n="19">Städerna ska fyllas av glädje och tacksamhet, och jag ska föröka mitt folk och göra det till en stor och aktad nation.</v>
<v n="20">De ska ha framgång precis som under Davids regeringstid. Folket ska bli upprättat inför mig, och jag ska straffa alla som förtrycker dem.</v>
<v n="21">De ska på nytt få en ledare ur sina egna led, ingen främling, och jag kommer att inbjuda honom att bli en präst vid mitt altare. Han ska stå mig nära. Vem skulle våga komma inför mig utan att jag uppmanat honom?</v>
<v n="22">Ni ska vara mitt folk och jag ska vara er Gud.</v>
<v n="23">Plötsligt bryter en stormvind från Herren fram i vrede. Den drar fram över de ogudaktigas huvuden.</v>
<v n="24">Herren ska inte stoppa sin vredes glöd, förrän han har fullbordat all den förödelse han planerat. I kommande dagar ska ni förstå vad jag menar.</v>
</c>
<c n="31">
<v n="1">Vid den tiden, säger Herren, ska jag vara hela Israels Gud. Alla stammar 	och familjer ska erkänna mig som Herre och handla som mitt folk.</v>
<v n="2">Det folk som överlever krigen ska få ro i öknen. Jag ska ge Israel frid och ro.</v>
<v n="3">Redan för länge sedan sa Herren till Israel: Jag har älskat dig, mitt folk, med en evig kärlek. Ja, med denna kärlek har jag dragit dig till mig.</v>
<v n="4">Jag ska bygga upp ditt land igen, du jungfru Israel. Du ska än en gång ta dina tamburiner och dansa med de glada.</v>
<v n="5">Dina vingårdar ska du än en gång plantera på Samariens berg, och du ska få äta frukt från dina egna trädgårdar.</v>
<v n="6">Den dag ska komma när vaktposterna på Efraims höjder ska ropa ut och säga: "Kom, låt oss gå till Sion, till Herren, vår Gud."</v>
<v n="7">Herren säger: Sjung av glädje över allt vad jag ska göra för Israel, det främsta av alla folk! Prisa honom och säg: "Herren har frälst sitt folk, det som fanns kvar av Israel."</v>
<v n="8">Jag ska samla dem från norr och från jordens yttersta ändar. De kommer med blinda och lama, gravida kvinnor och kvinnor i barnsnöd. Det ska bli ett stort sällskap som kommer.</v>
<v n="9">Glädjetårar ska strömma utför deras kinder när de återvänder under bön och tacksägelse. Jag ska leda dem. Jag ska föra dem till friska vattenkällor och på jämna stigar där de inte ska stappla, för jag är Israels far och han är min älskade son.</v>
<v n="10">Lyssna till detta budskap från Herren, ni världens alla länder: Herren, som skingrade sitt folk ut över världen, kommer att samla tillbaka dem och vaka över dem, som en herde samlar sin hjord.</v>
<v n="11">Han ska rädda Israel undan dem som är för starka för dem.</v>
<v n="12">De ska komma tillbaka hem och sjunga glädjesånger på Sions berg, och de ska glädja sig åt Herrens överflöd, rika skördar av vete, vin och olja och stora boskapshjordar. Deras liv ska vara som en vattnad trädgård, och alla deras sorger är förbi.</v>
<v n="13">Unga flickor kommer att dansa av glädje, och männen, både de äldre och de unga, ska ta del i glädjen. Jag ska förvandla deras sorg till glädje, jag ska trösta dem och göra dem lyckliga. Sorg och fångenskap ligger bakom dem.</v>
<v n="14">Jag ska låta prästerna få festa på det överflöd av offer som förs till dem i templet. Jag ska tillfredsställa mitt folk med min frikostighet, säger Herren.</v>
<v n="15">Herren talade till mig igen och sa: I Rama gråter man bittert. Det är Rakel som gråter över sina barn, och hon låter sig inte tröstas, för barnen är borta.</v>
<v n="16">Men Herren säger: Gråt inte längre, för jag har hört dina böner, och du ska få se dem igen. De ska komma tillbaka till dig från ett fjärran fiendeland.</v>
<v n="17">Det finns gott hopp för framtiden. Dina barn ska återvända till sitt eget land, säger Herren.</v>
<v n="18">Jag har hört Israels klagan: "Du har straffat mig så hårt, men jag behövde det, precis som en kalv som ska vänjas vid oket. Upprätta mig så vill jag återvända till dig, för du är Herren, min Gud.</v>
<v n="19">Jag vände mig bort från Gud men ångrade mig. Jag blev arg på mig själv för min dumhet. Jag skäms uppriktigt för allt jag gjorde när jag var ung."</v>
<v n="20">Och Herren svarar: Israel är fortfarande min son, min ögonsten. Jag var tvungen att straffa honom, eftersom jag älskar honom. Jag längtar efter honom och kommer att vara barmhärtig mot honom.</v>
<v n="21">När du drar i landsflykt, ska du sätta upp vägmärken åt dig som pekar tillbaka mot Israel. Märk ut vägen mycket noga. Du ska ju vända tillbaka till dina städer här, jungfru Israel!</v>
<v n="22">Hur länge ska du vackla hit och dit, du nyckfulla dotter? Herren ska låta något nytt och annorlunda hända. Israel ska börja söka efter honom!</v>
<v n="23">Herren, härskarornas Gud, säger: När jag leder dem tillbaka, ska de säga i Juda och dess städer: "Herren välsigne dig, du rättfärdighetens boning, du heliga berg!"</v>
<v n="24">Stadsbor, lantbrukare och herdar ska bo tillsammans i fred och harmoni.</v>
<v n="25">Jag har gett de trötta ro och de sörjande glädje.</v>
<v n="26">Vid detta vaknade jag liksom upp och såg mig omkring. Min sömn hade varit behaglig.</v>
<v n="27">Herren säger: Den tid ska komma, när jag ska öka befolkningen och fördubbla boskapen i Israel.</v>
<v n="28">I det förgångna har jag grundligt förstört landet, men nu ska jag med omsorg bygga upp det igen.</v>
<v n="29">Man ska inte längre citera talesättet att 'barnen får betala för sina förfäders synder'.</v>
<v n="30">Var och en ska nämligen dö för sina egna synder.</v>
<v n="31">Den dag ska komma när jag ska ingå ett nytt förbund med Israels folk och med Juda, säger Herren.</v>
<v n="32">Det kommer inte att bli som det jag ingick med deras förfäder, när jag tog dem i handen för att leda dem ut ur Egypten, ett förbund som de bröt, trots att jag var deras rätte Herre, säger Herren.</v>
<v n="33">Detta är det nya förbund som jag ska ingå med dem: Jag ska skriva min lag i deras hjärtan, så att de längtar efter att ära mig. Då kommer de verkligen att vara mitt folk, och jag ska vara deras Gud.</v>
<v n="34">På den tiden kommer det inte längre att vara nödvändigt att man uppmanar varandra att lära känna Herren. Alla, både stora och små, ska verkligen känna mig då. Jag ska förlåta dem och glömma deras synder, säger Herren.</v>
<v n="35">Herren, som ger oss solsken på dagen och låter måne och stjärnor lysa på natten, som får havets vågor att brusa och vars namn är Herren, härskarornas Gud, han säger:</v>
<v n="36">Lika lite som jag tänker ändra på dessa naturens lagar, tänker jag förkasta mitt folk Israel!</v>
<v n="37">Inte förrän man kan mäta himlarna och utforska jordens grundvalar, kan jag förkasta dem för deras synders skull!</v>
<v n="38" t="39">Den tid ska komma, säger Herren, när hela Jerusalem ska bli uppbyggt till Herrens ära, från Hananeltornet i murens nordöstra hörn till Hörnporten i nordväst och från Garebshöjden ända till Goa.</v>
<v n="40">Och hela staden med begravningsplatsen och avstjälpningsplatsen för aska i dalen ska helgas åt Herren, och det ska också alla åkrar ut mot bäcken Kidron och därifrån till Hästporten och den östra sidan av staden. Staden ska aldrig mer bli intagen eller fördärvad.</v>
</c>
<c n="32">
<v n="1">Följande budskap kom till Jeremia från Herren under den judiske kungen Sidkias tionde regeringsår, vilket var Nebukadnessars artonde regeringsår.</v>
<v n="2">På den tiden var Jeremia fängslad i fängelsehålan under palatset, medan den babyloniska armén belägrade Jerusalem.</v>
<v n="3">Kung Sidkia hade satt honom där, eftersom han fortsatte att profetera om att staden skulle bli intagen av Babylons kung</v>
<v n="4">och att kung Sidkia skulle bli tillfångatagen och bortförd av honom till Babylon för förhör och dom.</v>
<v n="5">"Han ska ta dig med sig till Babylon och sätta dig i fängelse där i många år, tills han tar itu med dig. Varför kämpar du emot? Du kommer inte att vinna! Ge i stället upp!" sa Jeremia till honom gång på gång.</v>
<v n="6" t="7">Då kom detta budskap från Herren till Jeremia: Din kusin Hanamel, Sallums son, kommer snart för att be dig köpa den egendom han äger i Anatot, för enligt lagen har du möjlighet att köpa den innan den bjuds ut till försäljning.</v>
<v n="8">Hanamel kom, som Herren hade sagt att han skulle, och besökte mig i fängelset. "Köp min åker i Anatot i Benjamins land, för lagen ger dig förtur att köpa den", sa han. Då blev jag fullkomligt övertygad om att budskapet jag hört kommit från Herren.</v>
<v n="9">Jag köpte alltså åkern och betalade Hanamel sjutton siklar silver.</v>
<v n="10">Jag undertecknade köpebrevet och förseglade det inför vittnen, vägde upp silvret och betalade.</v>
<v n="11">Sedan tog jag det förseglade köpebrevet med avtalet, och även avskriften,</v>
<v n="12">och i närvaro av Hanamel, dem som bevittnat handlingen och fängelsevakterna överlämnade jag det till Baruk, som var son till Neria och sonson till Mahaseja.</v>
<v n="13">Medan de alla hörde på sa jag till honom:</v>
<v n="14">"Herren, härskarornas Gud, säger: Ta både det förseglade köpebrevet och avskriften och lägg dem i en lerkruka, så att de kan bevaras länge.</v>
<v n="15">För Herren, härskarornas Gud, säger: I framtiden kommer dessa handlingar att bli värdefulla. En dag ska folk på nytt äga mark i detta land och köpa och sälja hus, vingårdar och åkrar."</v>
<v n="16">När jag hade lämnat dokumenten till Baruk, bad jag:</v>
<v n="17">"Herre, Herre! Du har gjort himlarna och jorden genom din väldiga makt. Ingenting är för svårt för dig!</v>
<v n="18">Du är god och barmhärtig mot tusenden, och ändå lider barnen för sina förfäders synder. Du är en stor och mäktig Gud, och Herren, härskarornas Gud, är ditt namn.</v>
<v n="19">Du har all vishet och gör stora och väldiga under. Du ser hur alla människor lever och du belönar var och en efter hans liv och gärning.</v>
<v n="20">Du har gjort häpnadsväckande saker i Egyptens land, sådant som man minns än i dag. Och du har fortsatt att göra stora under i Israel och över hela världen. Du har gjort ditt namn mycket berömt, och det är det än i dag.</v>
<v n="21">Du ledde Israel ut ur Egypten med mäktiga under och med stor makt, och alla var förskräckta.</v>
<v n="22">Du gav Israel detta land, som du lovat deras förfäder långt tidigare, ett underbart land som flyter av mjölk och honung.</v>
<v n="23">Våra förfäder kom och intog det och bodde i det, men de vägrade att lyda dig och följa din lag. De struntade i alla dina befallningar. Det är därför som du sänt allt detta onda över dem.</v>
<v n="24">Se hur belägringsvallar har byggts upp mot stadsmurarna och hur babylonierna kommer att besegra staden med svärd, hungersnöd och epidemier. Allting har blivit precis som du sagt, som du bestämt att det skulle bli!</v>
<v n="25">Och ändå uppmanar du mig att köpa en åker och betala en ordentlig summa för den i vittnens närvaro, trots att staden kommer att tillhöra våra fiender."</v>
<v n="26">Då kom det här budskapet till Jeremia:</v>
<v n="27">Jag är Herren, hela mänsklighetens Gud. Skulle något vara för svårt för mig?</v>
<v n="28">Jag kommer att överlämna den här staden till babylonierna och till Nebukadnessar, kungen i Babylon. Han ska inta den.</v>
<v n="29">Babylonierna som är utanför ska komma in och tända eld på staden och bränna ner alla dessa hus, på vilkas tak man tänt rökelseoffer till Baal och hällt ut drickoffer åt andra gudar. Detta har uppväckt min vrede.</v>
<v n="30">Israel och Juda har inte gjort något annat än ont sedan långt tillbaka i tiden. De har gjort mig rasande med alla sina ogudaktiga handlingar.</v>
<v n="31">Alltsedan den här staden blev byggd har den inte gjort annat än retat mig, och därför har jag beslutat att utplåna den ur min åsyn.</v>
<v n="32">Israels och Judas synder, kungarnas, officerarnas, prästernas, profeternas och folkets synder, gör mig upprörd.</v>
<v n="33">De har vänt mig ryggen och vägrar att vända om. Dag efter dag och år efter år har jag försökt lära dem att skilja mellan rätt och orätt, men de har inte velat lyssna eller lyda.</v>
<v n="34">De har också orenat mitt eget tempel genom sin avskyvärda avgudadyrkan.</v>
<v n="35">De har byggt stora altaren till Baal i Hinnoms sons dal. Där har de bränt sina barn som offer till Molok. Jag har aldrig gett befallning om något sådant eller ens kunnat tänka mig något så fruktansvärt, som det som nu fått Juda att synda så svårt!</v>
<v n="36">Ni säger att den här staden ska falla för Babylons kung genom krig, hungersnöd och sjukdom.</v>
<v n="37">Men jag, Herren, Israels Gud, ska leda mitt folk tillbaka från alla de länder dit jag i min vrede förskingrat dem. Jag ska leda dem tillbaka till just den här staden och låta dem bo här i fred och trygghet.</v>
<v n="38">De ska vara mitt folk och jag ska vara deras Gud.</v>
<v n="39">De ska bli ett hjärta och en själ och kommer att tillbe mig, för sitt eget och sina ättlingars bästa.</v>
<v n="40">Jag ska upprätta ett evigt förbund med dem och lova att aldrig mer överge dem, utan bara göra dem gott. Jag ska lägga ner en längtan att tillbe mig i deras hjärtan, och de ska aldrig lämna mig.</v>
<v n="41">Jag kommer att vara glad för att jag handlar väl mot dem, och jag ska med stor glädje återplantera dem i detta land.</v>
<v n="42">På samma sätt som jag sänt all denna förskräckelse och ondska över dem, ska jag göra allt gott som jag lovat dem.</v>
<v n="43">Åkrar ska på nytt köpas och säljas i landet, som nu är härjat av babylonierna och som både människor och djur flytt bort från.</v>
<v n="44">Ja, åkrarna ska än en gång köpas och säljas. Köpebrev ska undertecknas, förseglas och bevittnas, både i Benjamins land och här i Jerusalem, i Juda städer och i berglandskapet, på filisteernas slätter och även i Negev, för en dag ska jag återupprätta landets välstånd.</v>
</c>
<c n="33">
<v n="1">Medan Jeremia fortfarande satt i fängelse, sände Herren detta andra budskap till honom:</v>
<v n="2">Herrens, himlens och jordens skapare - Herren är hans namn - säger:</v>
<v n="3">Fråga mig så ska jag avslöja märkliga saker som kommer att hända och som du inte vet om.</v>
<v n="4">Även om ni har rivit ner husen i staden och till och med kungens palats för att få material till förstärkning av murarna mot fiendens belägring,</v>
<v n="5">ska babylonierna ändå ta sig in. Människorna i staden är redan så gott som döda, för jag har i min fruktansvärda vrede bestämt mig för att förgöra dem. Jag har övergett dem för all deras ondskas skull.</v>
<v n="6">Men ändå ska den tid komma, när jag ska bota den skada Jerusalem lidit och ge staden dess välstånd och fred tillbaka.</v>
<v n="7">Jag ska bygga upp både Juda och Israels städer på nytt, så att de blir som förut.</v>
<v n="8">Jag ska rena dem från de synder de begått mot mig och förlåta dem.</v>
<v n="9">Då kommer den här staden att vara en heder för mig, och den ska ge mig glädje och bli en källa till lov och ära för mig inför alla jordens folk! Folk över hela världen ska se allt det goda jag gör för mitt folk och darra av bävan!</v>
<v n="10" t="11">Herren försäkrar att brudparens lyckliga röster och glädjesångerna från dem som bär fram tackoffer till Herren på nytt ska höras i detta så hårt prövade land. Folket ska sjunga: "Tacka Herren, för han är god och hans nåd varar i evighet!" Jag ska göra detta land lyckligare och rikare än det någonsin varit.</v>
<v n="12">Detta land, som nu är öde och ligger övergivet av både djur och människor, ska än en gång få se herdar leda sina hjordar på grönskande betesplatser.</v>
<v n="13">Än en gång ska deras hjordar dra fram i bergsbyarna, i städerna öster om filisteernas slättland, i Negevs alla städer, i Benjamins land, i trakten runt Jerusalem och i alla Juda städer.</v>
<v n="14">Ja, den dagen ska komma när jag ska göra allt det goda för Israel och Juda, som jag har lovat dem, säger Herren.</v>
<v n="15">På den tiden ska jag låta en rättfärdig gren växa upp ur Davids ätt, och han kommer att regera med rätt och rättvisa.</v>
<v n="16">Folket i Juda och Jerusalem ska då leva i trygghet, och deras motto ska vara: "Herren är vår rättfärdighet!"</v>
<v n="17">Herren lovar att från den stunden och för all framtid ska en ättling till David sitta på Israels tron.</v>
<v n="18">Det ska alltid finnas leviter som offrar brännoffer och spisoffer och slaktoffer till Herren.</v>
<v n="19">Sedan fick Jeremia detta budskap från Herren:</v>
<v n="20" t="21">Inte förrän ni kan bryta mitt förbund med dagen och natten, så att de inte längre kommer i sin vanliga ordning, ska jag upplösa mitt förbund med min tjänare David, så att han inte längre får ha någon av sina efterkommande på tronen. Och mitt förbund med de levitiska prästerna, mina tjänare, kan inte heller återkallas.</v>
<v n="22">Både min tjänare Davids ättlingar och raden av leviter som tjänar mig ska förökas så att de blir lika många som stjärnorna på himlen och sandkornen på havsstränderna.</v>
<v n="23">Herren talade igen till Jeremia och sa:</v>
<v n="24">Har du hört vad folk säger? Jo, att Herren utvalde Juda och Israel och sedan övergav dem! De hånler och säger att Israel inte är värdigt att kallas ett folk.</v>
<v n="25" t="26">Men det här är Herrens svar: Jag kan förkasta mitt folk lika lite som jag kan ändra på mina lagar för natt och dag, för himmel och jord. Jag kommer aldrig att överge Israels barn, eller ändra min plan att en son till min tjänare David en dag ska regera över Abrahams, Isaks och Jakobs efterkommande. I stället ska jag återupprätta deras välstånd och förbarma mig över dem.</v>
</c>
<c n="34">
<v n="1">Detta budskap kom till Jeremia från Herren, när Nebukadnessar, kungen i Babylon, och alla hans arméer från de olika rikena i hans imperium låg i strid med Jerusalem och Juda städer:</v>
<v n="2">Gå och säg till Sidkia, kungen i Juda, att Herren säger: Jag ska ge den här staden till kungen i Babylon, och han ska bränna den.</v>
<v n="3">Du ska inte kunna fly. Du kommer att bli tillfångatagen och förd inför kungen i Babylon, och han ska döma dig och låta föra bort dig till fångenskap i Babylon.</v>
<v n="4">Men hör här, Sidkia, kung över Juda! Herren säger att du inte kommer att bli dödad av svärd.</v>
<v n="5">Du ska få dö lugnt och stilla bland ditt folk. De ska tända rökelse till ditt minne, precis som de gjorde för dina förfäder. De ska sörja dig och säga: "Ve oss, vår kung är död!" Detta har jag bestämt, säger Herren.</v>
<v n="6">Jeremia meddelade alltså kung Sidkia detta.</v>
<v n="7">Just då belägrade de babyloniska trupperna Jerusalem, Lakis och Aseka, som var de enda befästa städer som ännu inte fallit.</v>
<v n="8">Detta budskap kom till Jeremia från Herren, sedan Sidkia, kungen i Juda, hade befriat alla slavar i Jerusalem.</v>
<v n="9">Kungen hade nämligen gett befallning om att alla skulle frige sina judiska slavar, både kvinnor och män. Han hade sagt att ingen skulle vara herre över en annan, utan att alla bland Guds folk var bröder.</v>
<v n="10">Furstarna och allt folket hade lytt kungens befallning och frigett sina slavar, men bara tillfälligt,</v>
<v n="11">för de ändrade sig och gjorde dem till slavar igen efter en tid.</v>
<v n="12">Detta är anledningen till att Herren gav följande budskap till Jerusalem.</v>
<v n="13">Herren, Israels Gud, säger:Jag ingick ett förbund med era förfäder för länge sedan, när jag ledde dem ut ur deras slaveri i Egypten.</v>
<v n="14">Jag bestämde att judiska slavar skulle friges efter sex års tjänst. Men det blev inte så.</v>
<v n="15">Nu har ni nyligen kommit på bättre tankar och börjat handla efter min vilja. I mitt tempel lovade ni högtidligt att frige era judiska bröder.</v>
<v n="16">Men nu vägrar ni och vanärar mitt namn genom att bryta ert löfte och förslava dem igen.</v>
<v n="17">Därför att ni inte vill lyssna till mig och frige dem, ska jag "släppa er fria" att dö genom krig, hungersnöd och epidemier, säger Herren. Jag ska sprida er som flyktingar över hela världen.</v>
<v n="18" t="19">När ni nu har brutit mot dessa befallningar i mitt förbund, ska jag hugga itu er, precis som ni hugger itu en kalv och går mellan dess båda halvor för att bekräfta ett löfte. Ja, jag ska slakta er, vare sig ni är furstar, hovmän, präster eller vanligt folk, för ni har brutit ert löfte.</v>
<v n="20">Jag ska utlämna er åt era fiender, och de ska döda er. Jag ska mata gamar och vilda djur med era döda kroppar.</v>
<v n="21">Och jag ska överlämna Sidkia, kungen i Juda, och hans ämbetsmän till den babyloniske kungens armé, även om den tillfälligt har lämnat staden.</v>
<v n="22">Jag ska kalla tillbaka de babyloniska trupperna, och de ska belägra staden, inta och bränna den. Jag ska se till att Juda städer blir fullständigt fördärvade och lämnade öde, utan en enda levande varelse.</v>
</c>
<c n="35">
<v n="1">Detta är ett budskap som Herren gav Jeremia ett antal år tidigare, medan Jojakim, Josias son, fortfarande var kung över Juda:</v>
<v n="2">Besök rekabiterna och be dem att komma till templet! Ta dem till ett av de inre rummen och bjud dem på vin!</v>
<v n="3">Då gick jag och träffade Jaasanja, Jeremias son och Habassinjas sonson, och tog med mig honom och alla hans bröder och söner, representanter för alla rekabiternas familjer,</v>
<v n="4">och gick in i det rum i templet som var avsett för Hanan, Jigdaljas son. Det rummet låg alldeles intill det som användes av ämbetsmännen från palatset och över Sallums son Maasejas rum, dörrvaktaren.</v>
<v n="5">Jag satte fram tillbringare med vin och vinbägare och bjöd dem att dricka,</v>
<v n="6">men de ville inte."Nej", sa de. "Vi dricker inte vin. Vår förfader Jonadab, Rekabs son, bestämde en gång att ingen av oss någonsin skulle dricka vin, varken vi eller våra barn.</v>
<v n="7">Han sa också till oss att varken bygga hus, så eller plantera vingårdar och att inte äga mark och bli bofasta. Om vi följde detta och alltid bodde i tält, skulle vi få bo länge i landet som nomader och leva av vår boskap.</v>
<v n="8">Vi har lytt honom i allt detta. Varken vi, våra hustrur eller våra barn har någonsin druckit vin.</v>
<v n="9">Vi har inte byggt hus, ägt vingårdar eller besått åkrar.</v>
<v n="10">Vi har bott i tält och har in i minsta detalj följt alla de råd som vår far Jonadab gav oss.</v>
<v n="11">Men när Nebukadnessar, kungen i Babylon, kom hit, blev vi rädda och bestämde oss för att fly till Jerusalem. Detta är anledningen till att vi är här."</v>
<v n="12">Då gav Herren Jeremia detta budskap:</v>
<v n="13">Herren, härskarornas Gud, säger: Gå och säg till Juda och Jerusalem: Ni har något att lära av rekabiterna!</v>
<v n="14">De dricker inte vin, för att deras förfader sagt till dem att inte göra det. Men jag har talat till er gång på gång, och ni har varken lyssnat eller lytt.</v>
<v n="15">Jag har sänt er den ene profeten efter den andre för att uppmana er att vända om från era ogudaktiga vägar och sluta upp med att tillbe andra gudar. Jag har sagt att om ni lyder, ska jag låta er få bo i det land som jag gav er och era förfäder. Men ni vill inte lyssna eller lyda.</v>
<v n="16">Rekabiterna har lytt sin far i allt, men ni har vägrat att höra på mig.</v>
<v n="17">Därför säger Herren, härskarornas Gud, kommer jag att sända allt det onda som jag har lovat över Juda och Jerusalem.</v>
<v n="18" t="19">Då vände sig Jeremia till rekabiterna och sa: "Herren, härskarornas Gud, Israels Gud, säger att eftersom ni har lytt er far Rekab i allt, ska han alltid ha ättlingar som tillber honom."</v>
</c>
<c n="36">
<v n="1">I kung Jojakims, Josias sons, fjärde regeringsår över Juda gav Herren detta budskap till Jeremia:</v>
<v n="2">"Ta en bokrulle och skriv ner alla mina budskap till Israel, Juda och de andra folken. Börja med det första budskapet under Josias tid, och skriv så ner dem allesammans.</v>
<v n="3">När folket i Juda ser i skrift allt fruktansvärt jag kommer att göra mot dem, kommer de kanske att bättra sig, och då ska jag förlåta dem deras synder."</v>
<v n="4">Jeremia skickade då efter Nerias son Baruk, och medan Jeremia dikterade, skrev Baruk ner alla profetiorna.</v>
<v n="5">När allt var klart, sa Jeremia till Baruk: "Jag kan inte, så i mitt ställe</v>
<v n="6">får du nästa fastedag i templet läsa upp vad som står i bokrullen. På den dagen kommer nämligen folk från hela Juda dit.</v>
<v n="7">Då kanske de vill vända om från sin ondska och be Herren om förlåtelse innan det blir för sent. Herren är nämligen mycket vred på detta folk."</v>
<v n="8">Baruk gjorde som Jeremia bad honom och läste upp alla dessa budskap för folket i templet.</v>
<v n="9">Detta skedde på fastedagen, som hölls i den nionde månaden under Josias son Jojakims femte regeringsår. Folk kom från hela Juda för att närvara vid gudstjänsterna i templet den dagen.</v>
<v n="10">Baruk gick till sekreteraren Gemarjas, Safans sons, rum för att läsa ur bokrullen. Detta rum låg på den inre förgården, vid ingången till nya porten.</v>
<v n="11">När Gemarjas son Mika hörde Baruk läsa allt som Herren hade talat,</v>
<v n="12">gick han ner till sekreterarens rum i palatset, där ämbetsmännen hade sammanträde. Sekreteraren Elisama var där tillsammans med Delaja, Semajas son, Elnatan, Akbors son, Gemarja, Safans son, Sidkia, Hananjas son och alla övriga i ansvarsställning.</v>
<v n="13">När Mika berättade för dem om de budskap som Baruk läste för folket,</v>
<v n="14" t="15">sände de Jehudi, Netanjas son, Selemjas sonson och Kusis sonsons son, till Baruk för att be honom komma och läsa upp budskapen för dem. Baruk kom, och han blev ombedd att sätta sig ner och börja läsa.</v>
<v n="16">När han hade läst upp alltsammans var de mycket förskräckta. "Vi måste rapportera detta för kungen", sa de.</v>
<v n="17">"Men tala först om för oss hur du har fått de här budskapen. Var det Jeremia själv som dikterade dem för dig?"</v>
<v n="18">Baruk förklarade att Jeremia hade dikterat dem ord för ord och att han själv hade skrivit ner dem med bläck i bokrullen.</v>
<v n="19">"Både du och Jeremia måste gå under jorden", sa de till Baruk. "Tala inte om för en enda människa var ni finns!"</v>
<v n="20">Sedan gömde de bokrullen i sekreteraren Elisamas rum och gick och berättade allt för kungen.</v>
<v n="21">Kungen skickade Jehudi att hämta bokrullen. Han hämtade den hos sekreteraren Elisama och läste den för kungen i alla ämbetsmännens närvaro.</v>
<v n="22">Kungen befann sig vid den tiden i den del av palatset som användes under vintern och satt framför en brasa, för det var ganska kallt.</v>
<v n="23">När Jehudi hade läst tre eller fyra spalter, tog kungen sin kniv och skar sönder bokrullen och kastade bit efter bit i elden, tills hela bokrullen var uppbrunnen.</v>
<v n="24" t="25">Ingen protesterade utom Elnatan, Delaja och Gemarja. De vädjade till kungen att inte bränna upp bokrullen, men han lyssnade inte. Ingen annan av kungens ämbetsmän blev upprörd över hans handlande.</v>
<v n="26">Sedan gav kungen befallning till Jerameel, en medlem av kungafamiljen, Seraja, Asriels son, och Selemja, Abdeels son, att gripa Baruk och Jeremia. Men Herren hade gömt dem!</v>
<v n="27">Efter denna händelse sa Herren till Jeremia:</v>
<v n="28">Skaffa en ny bokrulle och skriv ner alltsammans en gång till</v>
<v n="29">och säg så här till kungen: "Herren säger: Du brände upp bokrullen för att det stod i den att kungen i Babylon skulle fördärva det här landet och allt som är i det.</v>
<v n="30">Och nu tillägger Herren följande beträffande dig, Jojakim, Juda kung: Du ska inte få någon ättling på Davids tron. Din döda kropp ska kastas ut på marken och förtäras av den heta solen och nattfrosten.</v>
<v n="31">Jag ska straffa dig och din familj och dina ämbetsmän för era synders skull. Jag ska låta allt ont jag lovat komma över er, ja, över er och allt folk i Juda och Jerusalem, därför att ni inte har lyssnat till mina varningar."</v>
<v n="32">Då tog Jeremia en ny bokrulle och dikterade på nytt alltsammans för Baruk. Men den här gången lade Herren till ytterligare budskap.</v>
</c>
<c n="37">
<v n="1">Nebukadnessar, kungen i Babylon, utsåg inte Konja, kung Jojakims son, till ny kung i Juda. I stället valde han Sidkia, Josias son.</v>
<v n="2">Men varken kung Sidkia, dennes ämbetsmän eller folket som var kvar i landet lyssnade till vad Herren sa genom sin profet Jeremia.</v>
<v n="3">Trots detta skickade kung Sidkia Jehukal, Selemjas son, och prästen Sefanja, Maasejas son, till Jeremia med uppmaningen att han skulle be för dem.</v>
<v n="4">Jeremia hade då ännu inte blivit fängslad utan kunde komma och gå som han ville.</v>
<v n="5">När besked kom att Faraos armé hade lämnat Egypten för att komma och befria det belägrade Jerusalem, drog sig babylonierna bort från Jerusalem för att möta egyptierna.</v>
<v n="6">Då sände Herren detta budskap till Jeremia:</v>
<v n="7">"Herren, Israels Gud, säger: Säg till kungen i Juda, som skickade efter dig för att fråga mig vad som skulle hända: Faraos armé, som var på väg att undsätta er, ska fly tillbaka till Egypten!</v>
<v n="8">Babylonierna kommer tillbaka för att belägra Jerusalem och bränna ner staden till grunden.</v>
<v n="9">Låt inte lura er att tro att babylonierna gett sig i väg för gott.</v>
<v n="10">Även om ni lyckas slå hela den babyloniska armén, så att det bara finns en handfull överlevande, sårade och kvar i sina tält, ska de ändå stappla ut och besegra er och förvandla denna stad till en brinnande fackla!"</v>
<v n="11">När den babyloniska armén drog ut för att strida mot Faraos armé,</v>
<v n="12">lämnade Jeremia Jerusalem för att gå till Benjamins land och ta i anspråk den mark han hade köpt.</v>
<v n="13">Men i Benjaminsporten blev han gripen av en vaktpost, som anklagade honom för att gå över till babylonierna. Vakten som arresterade honom hette Jiria och var son till Selemja och sonson till Hananja.</v>
<v n="14">"Det är inte sant", utbrast Jeremia. "Jag har ingen tanke på att göra något sådant!"Men Jiria ville inte höra på honom, utan tog med honom till stadens styresmän.</v>
<v n="15" t="16">De blev rasande på Jeremia, piskade honom och satte honom i arrest i sekreteraren Jonatans hus, som hade byggts om till fängelse. Jeremia fick stanna en lång tid där i en fängelsehåla,</v>
<v n="17">men till slut skickade kung Sidkia bud efter honom. I enrum frågade kungen honom om han nyligen fått något budskap från Herren. "Ja, det har jag", svarade Jeremia. "Du ska bli besegrad av kungen i Babylon!"</v>
<v n="18">Sedan frågade Jeremia varför han blivit fängslad: "Vad har jag egentligen gjort, som förtjänar detta? Vad är det för brott jag har begått? Tala om för mig vad jag har gjort mot dig, dina ämbetsmän eller mot folket?</v>
<v n="19">Var är de profeter som påstått att kungen i Babylon inte skulle komma tillbaka?</v>
<v n="20">Lyssna, min herre och min kung! Jag ber dig, skicka inte tillbaka mig till fängelset, för då kommer jag att dö där."</v>
<v n="21">Då befallde kung Sidkia att Jeremia inte skulle föras tillbaka till fängelsehålan. Han fördes i stället till fängelsegården. Man gav honom bröd varje dag, så länge det fanns något kvar i staden.</v>
</c>
<c n="38">
<v n="1">Men när Sefatja, Mattans son, Gedalja, Pashurs son, Jukal, Selemjas son, och Pashur, Malkias son, hörde att Jeremia hade sagt till folket</v>
<v n="2">att alla som blev kvar i Jerusalem skulle dö genom svärd, hunger eller sjukdom, men att alla som överlämnade sig till babylonierna skulle få leva</v>
<v n="3">och att staden verkligen skulle bli intagen av kungen i Babylon,</v>
<v n="4">gick de till kungen och sa: "Ers Majestät, den mannen måste dö. Sådant prat undergräver moralen både hos de få soldater vi har kvar och hos det övriga folket. Han är en förrädare."</v>
<v n="5">Kung Sidkia höll med dem. "Gör vad ni vill med honom", sa han. "Jag ska inte hindra er."</v>
<v n="6">De tog då Jeremia från fängelsecellen och sänkte med rep ner honom i en tom brunn på fängelsegården. Brunnen tillhörde Malkia, en medlem av den kungliga familjen. Det fanns inget vatten i den, men det var ett tjockt lager dy på bottnen som Jeremia sjönk ner i.</v>
<v n="7">När etiopiern Ebed-Melek, en inflytelserik ämbetsman vid hovet, hörde att Jeremia fanns i brunnen,</v>
<v n="8">rusade han ut till Benjaminsporten där kungen befann sig.</v>
<v n="9">"Ers Majestät, dessa män som sänkte ner Jeremia i brunnen har hela tiden behandlat honom mycket illa", sa han. "Jeremia kommer att dö av hunger nu när nästan allt bröd i staden är slut."</v>
<v n="10">Kungen befallde då Ebed-Melek att ta med sig trettio män och dra upp Jeremia så att han inte skulle dö.</v>
<v n="11">Ebed-Melek samlade alltså trettio män och gick till ett förråd i palatset, där kläder som inte längre användes förvarades. Där fick han tag i en del gamla trasor och kasserade mantlar, som han tog med till brunnen och sänkte ner till Jeremia.</v>
<v n="12">Ebed-Melek ropade ner till Jeremia: "Lägg trasorna under armarna, så du inte gör dig illa på repet." När Jeremia var klar</v>
<v n="13">drog de upp honom och ledde honom bort till fängelsegården, där han fick stanna tills vidare.</v>
<v n="14">En dag skickade kung Sidkia bud efter Jeremia och ville träffa honom vid en av ingångarna till templet."Det är något jag vill fråga dig om, men försök inte slingra dig!" sa kungen.</v>
<v n="15">Jeremia sa: "Om jag säger dig sanningen, kommer du att döda mig. Och om jag ger dig ett gott råd kommer du inte att lyda det."</v>
<v n="16">Kung Sidkia lovade då inför Gud den Allsmäktige, sin Skapare, att inte döda Jeremia eller överlämna honom åt de män som var ute efter hans liv.</v>
<v n="17">Då sa Jeremia till Sidkia: "Herren, härskarornas Gud, Israels Gud, säger: Om du överlämnar dig åt babylonierna ska du och din familj få leva, och staden ska inte brännas ner.</v>
<v n="18">Men om du vägrar att kapitulera kommer babylonierna att sätta eld på staden, och du själv ska inte kunna komma undan dem."</v>
<v n="19">"Men jag är rädd för att babylonierna ska överlämna mig till de judar som gått över på deras sida, och vem vet vad de kommer att göra med mig?" sa kungen.</v>
<v n="20">Jeremia svarade: "Du kommer inte att hamna i deras händer, om du bara lyder Herren. Ditt liv kommer att räddas, och allt ska gå väl för dig.</v>
<v n="21" t="22">Men om du vägrar att kapitulera, har Herren sagt att alla kvinnor som finns kvar i ditt palats ska föras ut och överlämnas till officerarna i babyloniernas armé. Dessa kvinnor ska med bitterhet håna dig. 'Det är just fina vänner du har, dessa Egyptens sympatisörer', ska de säga. 'De har förrått dig och lämnat dig åt ditt öde!'</v>
<v n="23">Alla dina hustrur och barn ska föras ut till babylonierna, och du ska inte komma undan. Du kommer att bli tillfångatagen av kungen i Babylon, och staden kommer att bli nerbränd."</v>
<v n="24">Då sa Sidkia till Jeremia: "Tala inte om för någon annan vad du har sagt till mig, för då måste du dö.</v>
<v n="25">Om mina ämbetsmän skulle få höra att jag har talat med dig, och hotar att döda dig om du inte berättar vad vi har diskuterat,</v>
<v n="26">då kan du bara säga till dem att du vädjade till mig att inte sända dig tillbaka till fängelsehålan i Jonatans hus, eftersom du trodde att du skulle dö där."</v>
<v n="27">Och mycket riktigt, det dröjde inte länge förrän ämbetsmännen i staden kom till Jeremia och frågade honom varför kungen hade skickat bud efter honom. Då sa han det som kungen hade sagt, och de lämnade honom utan att ha fått reda på sanningen.</v>
<v n="28">Jeremia blev kvar som fånge i fängelsegården, till den dag då Jerusalem intogs av babylonierna.</v>
</c>
<c n="39">
<v n="1">Det var i den tionde månaden under kung Sidkias nionde regeringsår, som kung Nebukadnessar och hela hans armé drog mot Jerusalem på nytt och belägrade det.</v>
<v n="2">På den nionde dagen i fjärde månaden två år senare stormade de murarna, och staden föll.</v>
<v n="3">Alla officerare i den babyloniska armén kom in och satte sig triumferande i Mellersta porten. Nergal-Sareser var där och Samgar-Nebo, Sarsekim och den Nergal-Sareser, som var kungens främsta rådgivare, tillsammans med många andra.</v>
<v n="4">När kung Sidkia och hans soldater insåg att staden var förlorad, flydde de nattetid genom porten mellan de två murarna på baksidan av palatsets trädgård och över fälten mot Jordandalen.</v>
<v n="5">Men babylonierna förföljde dem och kom ifatt Sidkia på Jerikoslätten. De grep honom och förde honom till Nebukadnessar, kungen i Babylon, som var i Ribla i Hamats land, där han ställdes inför rätta och dömdes.</v>
<v n="6">Kungen i Babylon lät Sidkia se på medan man dödade hans barn och alla de förnämsta medborgarna i riket.</v>
<v n="7">Sedan stack han ut ögonen på Sidkia och band honom med kedjor innan han fördes bort som fånge till Babylon.</v>
<v n="8">Under tiden brände armén allt i Jerusalem, palatsen, alla husen och rev ner murarna.</v>
<v n="9">Nebusaradan, befälhavaren för den kungliga livvakten, och hans män ordnade sedan så att återstoden av befolkningen och de som hade gått över till babylonierna deporterades till Babylon.</v>
<v n="10">Han lämnade kvar bara några av de allra fattigaste, som fick åkrar och vingårdar att odla.</v>
<v n="11" t="12">Under tiden hade kung Nebukadnessar beordrat Nebusaradan att gripa Jeremia. "Se till att han inte blir skadad" sa han. "Ta väl vara på honom och ge honom vad han vill ha."</v>
<v n="13">Nebusaradan och Nebusasban, chefen för hovmännen, Nergal-Sareser, kungens särskilde rådgivare, och alla de andra ämbetsmännen såg till att kungens befallning blev utförd.</v>
<v n="14">De sände soldater för att hämta Jeremia ur fängelset och överlämna honom till Gedalja, son till Ahikam och sonson till Safan. Gedalja såg till att Jeremia kom hem igen, och han fick bo kvar bland det fåtal av folket, som hade lämnats kvar i landet.</v>
<v n="15">Herren gav detta budskap till Jeremia medan han ännu var kvar i fängelset, innan babylonierna kom för att befria honom:</v>
<v n="16">"Gå och säg dessa ord till etiopiern Ebed-Melek: Herren, härskarornas Gud, Israels Gud, säger: Jag måste göra allt som jag hotat detta land med. Jag ska förgöra det inför dina ögon,</v>
<v n="17">men dig ska jag hjälpa. Du ska inte bli dödad av dem du är så rädd för.</v>
<v n="18">Jag ska bevara ditt liv, och du kan vara trygg, därför att du litade på mig."</v>
</c>
<c n="40">
<v n="1">Nebusaradan, befälhavaren för livvakten, upptäckte Jeremia i Rama tillsammans med alla de andra från Jerusalem och Juda som förts dit för att sändas vidare. Han fann honom bunden bland de övriga fångarna</v>
<v n="2" t="3">och sa då till honom: "Herren, din Gud, har låtit denna förödelse komma över detta land, precis som han hade förutsagt. Det här folket har nämligen syndat mot Herren. Det är därför detta har hänt.</v>
<v n="4">Nu tänker jag ta av dig dina kedjor och låta dig gå. Om du vill följa med mig till Babylon, så kan du göra det. Jag ska se till att man tar väl hand om dig. Men om du inte vill, så behöver du det inte. Hela landet ligger öppet för dig, och du kan gå vart du vill.</v>
<v n="5">Om du bestämmer dig för att stanna, kan du gå tillbaka till Gedalja, som har blivit utsedd av kungen i Babylon till landshövding över Juda, och stanna där hos dem som han härskar över. Men du gör precis som du vill."Sedan gav Nebusaradan Jeremia mat och pengar och lät honom gå.</v>
<v n="6">Jeremia återvände då till Gedalja och bodde i Mispa tillsammans med dem som lämnats kvar i landet.</v>
<v n="7">När officerarna och de män som fanns kvar i området fick höra att kungen i Babylon hade utsett Gedalja till landshövding över de fattiga som hade lämnats kvar i landet,</v>
<v n="8">kom de för att besöka honom i Mispa, där han hade sitt högkvarter. Det var Ismael, Netanjas son, Johanan och Jonatan, Kareas söner, Seraja, Tanhumets son, netofatiten Ofais söner och Jesanja, maakatitens son, samt alla deras män.</v>
<v n="9">Gedalja försäkrade dem att de kunde känna sig trygga om de överlämnade sig åt babylonierna."Stanna här och tjäna kungen i Babylon, så ska allt gå er väl" sa han.</v>
<v n="10">"Jag kommer att stanna kvar i Mispa och ska föra er talan inför de babylonier som kommer hit för att övervaka min administration. Slå er ner i vilken stad ni vill och lev av vad landet ger. Skörda druvor, sommarfrukt och oliver och lägg upp förråd."</v>
<v n="11">När judarna i Moab och bland ammoniterna i Edom och i andra grannländer hörde att några av folket lämnats kvar i Juda, att kungen i Babylon inte hade fört bort dem allesammans och att Gedalja var landshövding,</v>
<v n="12">började de alla vända tillbaka till Juda från de platser de hade flytt till. De stannade till i Mispa för att diskutera sina planer med Gedalja och drog sedan ut till och bosatte sig i övergivna gårdar och skördade mycket druvor och annan frukt.</v>
<v n="13" t="14">Men ganska snart kom Johanan, Kareas son, och de andra gerillaledarna till Mispa för att varna Gedalja att Baalis, ammoniternas kung, hade sänt Ismael, Netanjas son, för att lönnmörda honom. Men Gedalja ville inte tro dem.</v>
<v n="15">Då hade Johanan ett privat samtal med Gedalja och erbjöd sig att döda Ismael i hemlighet."Varför skulle vi låta honom komma och mörda dig?" frågade Johanan. "Vad skulle då hända med de judar som har vänt tillbaka? Varför skulle också resten av folket behöva bli utspritt och gå förlorat?"</v>
<v n="16">Men Gedalja sa: "Jag förbjuder dig att göra något sådant, för du ljuger om Ismael."</v>
</c>
<c n="41">
<v n="1">Men i sjunde månaden kom Ismael, Netanjas son och Elisamas sonson, som var av kunglig släkt och en av de förnämsta hovmännen, till Mispa i sällskap med tio män. Gedalja inbjöd dem att äta med honom.</v>
<v n="2">Mitt under måltiden rusade plötsligt Ismael och hans män upp, drog sina svärd och dödade Gedalja.</v>
<v n="3">Sedan gick de ut och dödade alla judiska ämbetsmän och babyloniska soldater som var i Mispa tillsammans med Gedalja.</v>
<v n="4">Nästa dag, innan folket fått reda på vad som hänt,</v>
<v n="5">kom åttio män till Mispa från Sikem, Silo och Samaria för att tillbe i Herrens tempel. De hade rakat av sig skägget, rivit sönder sina kläder och ristat in märken på sina kroppar. De hade med sig spisoffer och rökelse, som de skulle bära fram i Herrens hus.</v>
<v n="6">Ismael gick ut ur staden för att möta dem och han grät högljutt när han kom emot dem. "Kom ska ni få se vad som har hänt med Gedalja", sa han.</v>
<v n="7">När de hade kommit in i staden, dödade Ismael och hans män allesammans utom tio. De döda kropparna kastade de i en brunn.</v>
<v n="8">De tio hade övertalat Ismael, att om han lät dem gå skulle han få deras förråd av vete, korn, olja och honung, som de hade gömt ute på landsbygden.</v>
<v n="9">Brunnen, som Ismael hade kastat de döda kropparna i, var den stora brunn som kung Asa hade låtit göra, när han byggde fästningar i Mispa för att skydda sig mot Baesa, Israels kung. Den blev alldeles full av döda kroppar.</v>
<v n="10">Ismael tog till fånga kvinnor från Sidkias hov, som fanns kvar i Jerusalem, och de personer som Nebusaradan, befälhavaren över vakten, hade lämnat under Gedaljas vård i Mispa. Han tog dem med sig, när han så småningom drog bort mot ammoniternas land.</v>
<v n="11">Men när Johanan, Kareas son, och de andra gerillaledarna fick höra vad Ismael hade gjort,</v>
<v n="12">samlade de alla sina män och gav sig iväg för att stoppa honom. De fick tag i honom vid den stora källan i Gibeon.</v>
<v n="13" t="14">De som Ismael hade tagit till fånga ropade högt av glädje när de fick se Johanan och hans män och sprang för att möta dem.</v>
<v n="15">Under tiden flydde Ismael med åtta av sina män in i ammoniternas land.</v>
<v n="16" t="17">Johanan och hans män tog med sig alla de hade räddat, soldater, kvinnor, barn och hovmän till värdshuset i Kimham i närheten av Betlehem, för att förbereda sin vidare flykt till Egypten.</v>
<v n="18">De var nämligen rädda för vad babylonierna skulle göra när de nåddes av nyheten om att Ismael hade dödat Gedalja, som kungen i Babylon hade utsett till landshövding.</v>
</c>
<c n="42">
<v n="1">Johanan, de andra gerillaledarna och allt folket, både små och stora, kom till Jeremia</v>
<v n="2">och sa: "Var snäll och bed till Herren för oss, för vi är ju som du vet bara en liten spillra kvar, jämfört med vad vi var förut.</v>
<v n="3">Bed Herren, din Gud, att han visar oss vad vi ska göra och vart vi ska ta vägen."</v>
<v n="4">"Ja", svarade Jeremia. "Jag ska fråga honom, och jag ska tala om för er vad han svarar. Jag ska inte dölja någonting för er."</v>
<v n="5">Sedan sa de till Jeremia: "Måtte Herrens förbannelse komma över oss, om vi vägrar att lyda vad han än säger att vi ska göra!</v>
<v n="6">Vare sig vi tycker om det eller inte, kommer vi att lyda Herren, vår Gud, som vi uppmanat dig att be till för vår skull. Om vi lyder honom, kommer allt att gå bra för oss."</v>
<v n="7">Tio dagar senare svarade Herren Jeremia.</v>
<v n="8">Då kallade han till sig Johanan, de andra gerillaledarna och även allt folket, både stora och små,</v>
<v n="9">och sa till dem: "Ni uppmanade mig att framföra er bön till Herren, Israels Gud, och det här är hans svar:</v>
<v n="10">Bli kvar i landet. Om ni gör det ska jag välsigna er, och ingen ska kunna skada er. Jag sörjer nämligen över alla de straff jag varit tvungen att låta drabba er.</v>
<v n="11">Var inte längre rädda för kungen i Babylon, för jag är med er för att frälsa er och rädda er ur hans hand!</v>
<v n="12">Jag ska vara barmhärtig mot er, och han kommer också att vara barmhärtig mot er, så att han inte dödar er eller gör er till slavar utan låter er stanna här i ert land.</v>
<v n="13" t="14">Men om ni vägrar att lyda Herren och säger: 'Vi vill inte stanna här', och bestämmer er för att gå till Egypten, där ni menar att ni ska gå fria från krig, hunger och olyckor,</v>
<v n="15">då är detta Herrens svar: Herren, härskarornas Gud, Israels Gud, säger till er som är kvar i Juda: Om ni väljer att gå till Egypten,</v>
<v n="16">ska de krig och den hungersnöd som ni flyr ifrån följa efter er, och ni ska gå under där.</v>
<v n="17">Det är det öde som väntar var och en av er som föredrar att flytta till Egypten och bo där. Ja, ni ska dö för svärd, av hungersnöd och av sjukdom. Ingen av er ska komma undan allt det onda som jag där ska sända över er.</v>
<v n="18">För Herren, härskarornas Gud, Israels Gud, säger: På samma sätt som min vrede uttömdes över Jerusalem, så ska den tömmas ut över er om ni går in i Egypten. Ni ska mötas av hån och förakt, fördömelse och terror, och aldrig mer kommer ni att få återse ert eget land.</v>
<v n="19">Jeremia sammanfattade: "Ni som finns kvar i Juda, res inte till Egypten! Glöm aldrig den varning, som jag ger er i dag.</v>
<v n="20">Om ni ger er iväg kommer det att kosta er livet. Ni bedrog er själva, när ni uppmanade mig att be för er och sa: 'Tala om för oss vad Herren, vår Gud, säger, så ska vi göra så!'</v>
<v n="21">I dag har jag talat om för er precis vad han har sagt, men ni vill inte lyda mer nu än tidigare.</v>
<v n="22">Därför ska ni veta att ni med säkerhet kommer att dö för svärd, av hungersnöd och av sjukdom i Egypten, dit ni så gärna vill komma."</v>
</c>
<c n="43">
<v n="1">När Jeremia hade avslutat sitt budskap från Herren till folket</v>
<v n="2" t="3">sa Asarja, Hosajas son, Johanan, Kareas son, och alla de andra övermodiga männen bland folket till Jeremia: "Du ljuger! Herren, vår Gud, har inte sagt till dig att varna oss för att gå till Egypten! Det är Baruk, Nerias son, som har fått dig att säga detta, för att vi ska stanna här och bli dödade av babylonierna eller bli bortförda till Babylon som slavar."</v>
<v n="4">Johanan, alla gerillaledarna och folket vägrade att lyda Herren och stanna i Juda.</v>
<v n="5">Allesammans, till och med de som hade vänt tillbaka från grannländerna dit de hade flytt, började sin vandring mot Egypten med Johanan och de andra officerarna som ledare.</v>
<v n="6">Med i sällskapet fanns män, kvinnor och barn och även kvinnorna från Sidkias hov och alla de som Nebusaradan, befälhavaren över vakten, hade lämnat kvar under Gedalja. De till och med tvingade Jeremia och Baruk att gå med dem.</v>
<v n="7">De ville alltså inte lyda Herren utan gav sig av mot Egypten och kom ända bort till staden Tapanhes.</v>
<v n="8">Där talade Herren än en gång till Jeremia:</v>
<v n="9">"Sammankalla alla män i Juda. Medan de ser på, ska du ta några stora stenar och mura in dem i tegelgolvet vid ingången till Faraos palats här i Tapanhes.</v>
<v n="10">Säg så här till Juda män: Herren, härskarornas Gud, Israels Gud, säger: Jag ska låta Nebukadnessar, kungen i Babylon, komma till Egypten, för han är min tjänare. Jag ska sätta hans tron på dessa stenar, som jag har murat fast. Han ska breda ut sin tronmatta över dem.</v>
<v n="11">När han kommer ska han utplåna Egyptens land. Han ska döda dem som jag vill döda och fängsla dem som jag vill fängsla, och många ska dö av pest.</v>
<v n="12">Han ska sätta eld på alla de egyptiska gudarnas tempel och ta gudarna med sig. Han ska dra fram över Egypten och plundra det, lika enkelt och snabbt som en herde sveper sin mantel omkring sig! Själv ska han sedan dra sig tillbaka utan att ha lidit någon som helst skada.</v>
<v n="13">Han ska också bryta ner de solpelare som står i staden Heliopolis och bränna upp de egyptiska gudarnas tempel."</v>
</c>
<c n="44">
<v n="1">Följande budskap gav Gud Jeremia. Det gällde alla judar som bodde i norra Egypten, i städerna Migdol, Tapanhes och Memfis och även dem i södra delen av Egypten:</v>
<v n="2" t="3">Herren, härskarornas Gud, säger: Ni såg vad jag gjorde mot Jerusalem och alla Juda städer. För all sin ondskas skull ligger de i ruiner utan en enda levande varelse. Min vrede upptändes mot dem som bodde där därför att de tillbad andra gudar, gudar som varken de eller ni eller någon av era förfäder kände till.</v>
<v n="4">Jag sände mina tjänare profeterna att gång på gång protestera mot detta och vädja till dem att inte göra allt det avskyvärda, som jag hatar.</v>
<v n="5">Men de ville inte lyssna och ville inte vända tillbaka från sina ogudaktiga vägar. De har bara fortsatt med sina offer till dessa gudar.</v>
<v n="6">Därför kom min vrede som en eld över Juda städer och över gatorna i Jerusalem, och de är fortfarande helt öde.</v>
<v n="7">Och nu frågar Herren, härskarornas Gud, Israels Gud, er: Varför drar ni allt detta över er? Inte en enda av er ska få leva - varken män, kvinnor eller barn som har kommit hit från Juda, inte ens spädbarnen i era armar.</v>
<v n="8">För ni har upptänt min vrede genom de avgudar ni har gjort och tillbett här i Egypten och genom att tända offereldar åt dem. Därmed störtar ni er själva i fördärvet och blir föremål för avsky och förakt bland alla människor på jorden.</v>
<v n="9">Har ni glömt era förfäders synder och de synder kungarna och drottningarna i Juda begick? Har ni glömt era egna synder och era hustrurs synder i Juda och Jerusalem?</v>
<v n="10">Ända fram till denna dag har ni inte bett om förlåtelse. Ingen har velat vända om till mig och följa de lagar som jag gav er och era förfäder.</v>
<v n="11">Därför säger Herren, härskarornas Gud: Jag har vänt mig från er och kommer att utplåna varenda en av er.</v>
<v n="12">Jag ska förgöra dem som finns kvar av Juda, dem som ville komma hit till Egypten. Här ska de falla, dödade av min eld. De ska falla här i Egypten, dödade av hungersnöd och krig. Alla ska dö, från den minste till den störste. De ska bli föraktade, avskydda och hatade, och deras namn ska bli en förbannelse.</v>
<v n="13">Jag kommer att straffa dem i Egypten, precis som jag straffade dem i Jerusalem, genom krig, hungersnöd och pest.</v>
<v n="14">De som kom hit till Egypten för att återvända till Juda ska inte kunna återvända. Inte en enda av dem ska överleva, utom några få som lyckas fly.</v>
<v n="15">Då svarade alla de kvinnor som var där, liksom de män som visste att deras hustrur hade tänt rökelse till avgudar (de var många, eftersom alla judarna i södra Egypten hade samlats):</v>
<v n="16">"Vi vill inte lyssna till dina falska budskap från Herren!</v>
<v n="17">Vi tänker göra som vi själva vill. Vi tänker tända offereld åt himlens drottning och offra till henne så mycket vi vill, alldeles som vi och våra kungar och furstar och våra förfäder före oss alltid har gjort i Juda städer och på gatorna i Jerusalem. På den tiden hade vi tillräckligt med mat, allt var bra och vi var lyckliga.</v>
<v n="18">Men ända sedan vi slutade tända offereld åt himlens drottning och slutade tillbe henne har vi haft det svårt och blivit drabbade av svärd och hungersnöd."</v>
<v n="19">"Och du tror väl inte att vi tillber himlens drottning och häller ut drickoffer åt henne och gör kakor med hennes bild på utan att våra män vet om det och hjälper oss?" tillade kvinnorna.</v>
<v n="20">Då sa Jeremia till dem allesammans, både kvinnor och män, som hade gett honom detta svar:</v>
<v n="21">"Naturligtvis kommer Herren ihåg att ni och era förfäder och era kungar och furstar och allt folk tände offereldar åt avgudar i Juda städer och på gatorna i Jerusalem!</v>
<v n="22">Det var för att han inte längre kunde uthärda allt det onda ni gjorde, som han ödelade ert land och lät det bli en enda stor ruinhög, drabbat av förbannelse och utan en enda invånare, precis som det är i dag.</v>
<v n="23">Själva orsaken till att dessa fruktansvärda olyckor har kommit över er är ju att ni har tänt offereldar och syndat mot Herren och vägrat att lyda honom."</v>
<v n="24">Sedan sa Jeremia till alla de närvarande: "Lyssna till Herrens ord, ni alla invånare i Juda som bor här i Egypten!</v>
<v n="25">Herren, härskarornas Gud, säger: Både ni och era hustrur har sagt att ni aldrig kommer att ge upp er dyrkan av och era offer till himlens drottning, och ni har bevisat det genom ert handlande. Fortsätt då och håll era löften till henne!</v>
<v n="26">Men lyssna till Herrens ord, alla ni judar som bor här i Egypten! Jag har lovat vid mitt stora namn, säger Herren, att det inte ska vara till någon nytta för er längre att ni söker min hjälp och ärar mig och säger: 'Herre, vår Gud, hjälp oss!'</v>
<v n="27">Jag ska vaka över er, men bara för att se till att olycka verkligen kommer att drabba er och att ni förgås genom krig och hungersnöd tills ni alla är borta.</v>
<v n="28">Bara de som vänder tillbaka till Juda, och det kommer bara att bli några få, ska undkomma min vrede. Men alla som vägrar att återvända och som bestämmer sig för att stanna kvar i Egypten ska få veta vems ord som gäller, mitt eller deras!</v>
<v n="29">Och det här är beviset för att allt som jag har hotat med ska inträffa, och att jag kommer att straffa er här:</v>
<v n="30">Jag ska överlämna Farao Hofra, kungen i Egypten, till dem som vill döda honom, precis som jag överlämnade Sidkia, kungen i Juda, till Nebukadnessar, kungen i Babylon."</v>
</c>
<c n="45">
<v n="1">Detta är det budskap Jeremia gav Baruk under kung Jojakims, Josias sons, fjärde regeringsår, sedan Baruk hade skrivit ner alla Guds budskap, efter Jeremias diktamen:</v>
<v n="2">Baruk! Herren, Israels Gud, säger så här till dig:</v>
<v n="3">Du har sagt: 'Ve mig! Har jag inte nog med bekymmer? Och nu har Herren gett mig ännu fler! Jag är trött på mina egna suckar och kan inte få någon ro.'</v>
<v n="4">Men säg till Baruk att jag ska riva ner vad jag har byggt upp och rycka upp det jag har planterat. Så ska ske med hela jorden.</v>
<v n="5">Vänta dig inte några särskilda förmåner! Men även om jag låter olyckor komma över alla dessa människor, ska jag bevara dig vid liv vart du än går.</v>
</c>
<c n="46">
<v n="1">Här är de budskap som Jeremia fick beträffande andra nationer och folk:</v>
<v n="2">Detta budskap vänder sig till Egypten under slaget vid Karkemis när Farao Neko, kungen i Egypten, och hans armé blev besegrade vid floden Eufrat av Nebukadnessar, kungen i Babylon, under Josias son Jojakims fjärde regeringsår över Juda:</v>
<v n="3">Gör i ordning era sköldar, ni egyptier, och dra ut i striden!</v>
<v n="4">Spänn för och sitt upp på era hästar, ta på er hjälmarna, vässa spjuten och dra på er pansaret.</v>
<v n="5">Men vad händer? Den egyptiska armén flyr i förskräckelse. Soldater springer utan att kasta en blick tillbaka. Ja, förskräckelse ska omge dem på alla sidor, säger Herren.</v>
<v n="6">Den snabbaste ska inte hinna fly och den starkaste inte komma undan. I norr vid floden Eufrat stapplar de och faller.</v>
<v n="7">Vad är detta för en mäktig armé, som reser sig som Nilen vid högvatten och svämmar över alla bräddar?</v>
<v n="8">Det är den egyptiska armén, som skryter över att den snart ska täcka hela jorden som en flod och utplåna både stad och folk.</v>
<v n="9">Dra ut, ni hästar och vagnar och mäktiga soldater från Egypten! Kom, ni alla etiopier, puteer och ludeer, som är rustade med sköld och som kan spänna en båge!</v>
<v n="10">För denna dag tillhör Herren, härskarornas Gud, en hämndens dag då han ska krossa sina fiender. Svärdet ska frossa tills det fått nog, ja, tills det blivit drucket av ert blod. För Herren, härskarornas Gud, ska ta emot ett offer i dag i norr, vid floden Eufrat!</v>
<v n="11">Gå till Gilead efter salvor, du jungfru, dotter Egypten! Men det finns inget som hjälper mot dina sår. Du använder många olika mediciner, men inget hjälper.</v>
<v n="12">Folken hör talas om din skam. Jorden är fylld av ditt förtvivlans rop. Dina bästa soldater snubblar över varandra och faller tillsammans.</v>
<v n="13">Sedan gav Herren Jeremia det här budskapet angående den babyloniske kungen Nebukadnessars anfall mot Egypten:</v>
<v n="14">Ropa ut det i Egypten och kungör det i städerna Migdol, Memfis och Tapanhes! Mobilisera för strid, för svärdet ska gå fram och ödelägga allt omkring dig.</v>
<v n="15">Varför har Apis, tjurguden, flytt av förskräckelse? Därför att Herren har slagit ner honom mitt framför ögonen på era fiender.</v>
<v n="16">Stora skaror har fallit i högar. De överlevande legosoldaterna säger: "Kom, nu återvänder vi hem igen, så att vi kommer bort ifrån detta fruktansvärda blodbad!"</v>
<v n="17">Byt namn på Farao Hofra och kalla honom 'Mannen utan makt men med mycket oväsen'!</v>
<v n="18">Så sant jag lever, säger din kung, Herren, härskarornas Gud, någon kommer mot Egypten, hög som berget Tabor eller Karmel vid havet.</v>
<v n="19">Packa ihop och gör er beredda att fly ur landet, ni invånare i Egypten, för staden Memfis ska förstöras och lämnas utan en enda levande varelse.</v>
<v n="20" t="21">Egypten är som en grann kviga, men en broms får henne att springa, en broms från norr! Till och med hennes berömda legosoldater har blivit som skrämda kalvar. De vänder om och flyr, för det är en olyckans dag för Egypten, en straffets dag.</v>
<v n="22" t="23">Egypten flyr, väsande som en orm. De anfallande trupperna marscherar in. Soldater i en mängd som ingen kan räkna hugger ner ditt folk som när skogshuggare hugger ner en hel skog. De är som en svärm gräshoppor.</v>
<v n="24">Egypten är hjälplöst och överlämnas till folket i norr.</v>
<v n="25">Herren, härskarornas Gud, säger: Jag ska straffa Amon, Tebes gud, liksom alla andra Egyptens gudar. Jag ska också straffa Farao och alla som litar på honom.</v>
<v n="26">Jag ska överlämna dem i händerna på sådana som vill döda dem, i den babyloniske kungens, Nebukadnessars, och hans mäns händer. Men sedan ska landet hämta sig efter förödelsen.</v>
<v n="27">Var inte rädd, du mitt folk, som återvänder till ditt eget land. Var inte förskräckt! Jag ska rädda dig från detta land som du en gång lämnade och leda dina barn som nu är där bort därifrån. Ja, Israel ska vända tillbaka och få ro och inte låta sig skrämmas av något.</v>
<v n="28">Frukta inte, Jakob, min tjänare, säger Herren, för jag är med dig. Jag ska förgöra alla folk som jag har sänt dig till, men jag ska inte utplåna dig. Jag ska straffa dig, men bara tillräckligt för att tillrättavisa dig.</v>
</c>
<c n="47">
<v n="1">Detta är Herrens budskap till Jeremia om filisteerna, innan staden Gasa blev intagen av den egyptiska armén.</v>
<v n="2">Herren säger: En flod kommer från norr och ska översvämma filisteernas land. Den ska förstöra deras städer och allt som finns i dem. Starka män ska ropa av skräck, och hela landet ska gråta.</v>
<v n="3">Hör de klapprande hovarna och de dånande hjulen, när vagnarna väller fram! Föräldrar flyr utan att kasta en blick på sina hjälplösa barn,</v>
<v n="4">för dagen är inne för filisteerna och deras allierade från Tyrus och Sidon att förgöras. Herren ska förgöra filisteerna, denna kvarleva från Kreta.</v>
<v n="5">Städerna Gasa och Askelon ska jämnas med marken och läggas i ruiner. Ni Anakims ättlingar, vad ni ska klaga och sörja!</v>
<v n="6">Du Herrens svärd, när ska du äntligen få ro? Dra dig tillbaka i din skida, vila och var stilla!</v>
<v n="7">Men hur ska det kunna vara stilla, när Herren har gett det ett uppdrag? Staden Askelon och de som bor utmed havet måste förgöras.</v>
</c>
<c n="48">
<v n="1">Detta är vad Herren, härskarornas Gud, säger om Moab:Ve över staden Nebo, för den ska läggas i ruiner. Staden Kirjataim och dess befästningar har intagits.</v>
<v n="2" t="4">Ingen kommer längre att skryta över Moab, för man har sammansvurit sig mot det. I Hesbon har man smitt planer på dess förstörelse och säger: "Kom, vi ska göra slut på Moab som nation." I Madmen är allt tyst. Då ska krigslarm stiga upp mot Horonaim, för hela Moab ligger förstört. Ropen ska höras ända bort till Soar.</v>
<v n="5">Flyktingar ska ta sig uppför Halluhots höjd, bittert gråtande, medan skräckslagna rop ljuder nerifrån staden.</v>
<v n="6">Fly för era liv! Göm er i öknen!</v>
<v n="7">Ni litade på er rikedom och skicklighet, och därför ska ni förgås. Er gud Kemos med präster och furstar ska föras bort till ett avlägset land!</v>
<v n="8">Alla städer och byar, vare sig de ligger på slätterna eller i dalarna, ska förstöras, för Herren har sagt det.</v>
<v n="9">Moab ska bli torrt och öde och utan en levande varelse.</v>
<v n="10">Förbannelse ska vila över dem som håller tillbaka svärden och vägrar att utföra det uppdrag som Herren har gett dem!</v>
<v n="11">Från sin första tid har moabiterna levt ostörda utan att bli anfallna. Landet är som ett vin som inte blivit hällt från fat till fat, och som har bibehållit både arom och smak.</v>
<v n="12">Nu serveras både landsflykt och fångenskap, och vinet ska tömmas ut och krukan slås sönder!</v>
<v n="13">Till slut ska moabiterna skämmas över sin avgud Kemos, precis som Israel skämdes över sin guldkalv i Betel.</v>
<v n="14">Kommer ni ihåg hur ni skröt: "Vi är hjältar och stora krigsmän"?</v>
<v n="15">Men nu ska Moab fördärvas, och fördärvarna är redan på väg. Moabs unga män är dömda till slakt, säger Kungen, Herren, härskarornas Gud.</v>
<v n="16">Olyckan kommer snabbt över Moab.</v>
<v n="17">Ni Moabs vänner, gråt och sörj över landet! Se hur de starka och sköna moabiterna blir kringspridda.</v>
<v n="18">Stig ner från er härlighet och sitt i smutsen, ni folk från Dibon, för de som fördärvar Moab ska också krossa Dibon och riva ner alla dess torn.</v>
<v n="19">De som bor i Aroer står ängsliga vid vägen för att se och ropa till dem som flyr från Moab: "Vad är det som har hänt?"</v>
<v n="20">De får till svar: "Moab ligger i ruiner. Gråt och sörj! Berätta vid Arnons stränder att Moab är förstört."</v>
<v n="21">Domen har kommit över slättlandet, över Holon, Jahas, Mofaat,</v>
<v n="22">Dibon, Nebo, Bet-Diblataim,</v>
<v n="23">Kirjataim, Bet-Gamul, Bet-Meon,</v>
<v n="24">Keriot och Bosra och över alla andra städer i Moabs land, både avlägsna och de som ligger nära.</v>
<v n="25">Det är slut på Moabs styrka, hans horn är avhuggna och hans armar avbrutna.</v>
<v n="26">Låt honom ragla och falla som en drucken, för han har gjort uppror mot Herren. Moab ska vältra sig i sina egna spyor och bli till ett åtlöje för alla,</v>
<v n="27">för han hånade Israel, plundrade det och var glad över dess fall.</v>
<v n="28">Moabs folk, fly från era städer och bosätt er i grottor som duvor i sina nästen bland klipporna.</v>
<v n="29">Vi har alla hört talas om Moabs högfärd, för den var mycket stor. Vi känner till hans högfärdighet, hans övermod och hans stolta hjärta.</v>
<v n="30">Jag känner hans högfärd, säger Herren, men hans skryt är falskt och hans hjälplöshet mycket stor.</v>
<v n="31">Ja, jag sörjer över Moab, och mitt hjärta gråter över Kir-Heres män.</v>
<v n="32">Ni Sibmas män, som är rika på vingårdar, jag gråter över er, till och med mer än över Jaeser. Plundrare har skurit av era rankor och skördat druvor och frukter. De har plockat er fullkomligt rena!</v>
<v n="33">Glädjen och fröjden är borta från det fruktbara Moab. Pressarna ger inte något vin. Ingen trampar druvorna under glädjerop. Man ropar, men inte av glädje.</v>
<v n="34">I stället är det rop av skräck och lidanden som stiger upp från landet, från Hesbon ända bort till Eleale och Jahas, från Soar till Horonaim och Eglat-Selisia. Nimrims betesmarker ligger övergivna.</v>
<v n="35">Herren säger: Jag har gjort slut på Moabs avgudadyrkan och offer till falska gudar.</v>
<v n="36">Mitt hjärta klagar som en sorgsen flöjt över Moab och Kir-Heres, för allt deras välstånd är borta.</v>
<v n="37">De rakar huvud och skägg i sorg, rispar sina händer och klär sig i säcktyg.</v>
<v n="38">Klagan och sorg ska råda i varje moabitiskt hem och på alla gator, för jag har krossat Moab som man krossar en gammal och oduglig kruka.</v>
<v n="39">Hör deras jämmer och se deras skam. Moab har blivit till varning och åtlöje för sina grannar.</v>
<v n="40">En örn svävar fram och breder ut sina vingar över hela landet Moab, säger Herren.</v>
<v n="41">Dess städer har fallit, och fästningarna är belägrade. De tappraste krigarna darrar av skräck, som kvinnor i barnsnöd.</v>
<v n="42">Moab kommer inte att kunna förbli en nation, på grund av sitt övermod inför Herren.</v>
<v n="43">Skräck, fallgropar och fällor ska bli din lott, Moab, säger Herren.</v>
<v n="44">Om någon flyr undan faran ska han hamna i fallgropen, och om han lyckas ta sig upp ur den ska han fångas i en fälla. Jag ska se till att ni inte kommer undan, för tiden för er dom är inne.</v>
<v n="45">Ni flyr till Hesbon utan möjlighet att komma längre. Men en eld kommer från Hesbon, Sihons fäderneärvda hem, och förtär landet från den ena ändan till den andra med alla dess upproriska invånare.</v>
<v n="46">Ve dig, Moab! Guden Kemos folk är slaget och dina söner och döttrar har förts bort som slavar.</v>
<v n="47">Men den dagen kommer, säger Herren, när jag än en gång ska upprätta Moab och återställa din rikedom. Så slutar profetian angående Moab.</v>
</c>
<c n="49">
<v n="1" t="2">Vad är det ni gör? Varför bor ni i Juda städer? Finns det inte tillräckligt med judar för att bebygga landet? Var det inte de som fick det i arv av mig? Varför har då ni, som tillber Malkam, tagit över Gad och alla dess städer? Jag ska straffa er för detta, förklarar Herren, genom att förstöra er stad Rabba. Den ska bli en övergiven ruinhög, och dess grannstäder ska brännas ner. Sedan ska Israel komma och ta tillbaka sitt land. Israeliterna ska driva bort dem som de själva blivit fördrivna av, säger Herren.</v>
<v n="3">Ropa högt, Hesbon, för Ai är förstört! Gråt, Rabba! Ta på dig sorgedräkten och gråt och klaga, och göm dig inne på gårdarna. Din gud Malkam ska bli bortförd i fångenskap tillsammans med sina furstar och präster.</v>
<v n="4">Du är stolt över dina bördiga dalar, men de kommer snart att vara fördärvade. Du ogudaktiga dotter, du litade på din rikedom och trodde att ingen skulle kunna skada dig.</v>
<v n="5">Men se, jag ska låta skräck komma över dig, säger Herren, härskarornas Gud. Dina grannar ska fördriva dig från ditt land, och ingen ska hjälpa dem som flyr därifrån.</v>
<v n="6">Men längre fram ska jag än en gång upprätta ammoniterna, säger Herren.</v>
<v n="7">Herren, härskarornas Gud, säger: Var är alla de visa män som förr fanns ibland er? Finns det inte en enda kvar i hela Teman?</v>
<v n="8">Fly till de mest avlägsna trakterna i öknen, ni folk i Dedan, för när jag straffar Edom, kommer jag att straffa er.</v>
<v n="9" t="10">De som plockar druvor brukar lämna kvar en del åt de fattiga, och inte ens tjuvar tar allt. Men jag ska plundra Esaus land fullständigt, och det ska inte finnas en plats där man kan gömma sig. Fördärv ska drabba hans barn, bröder och grannar, alla ska gå under.</v>
<v n="11">Men lämna kvar era faderlösa barn och era änkor. Jag ska beskydda dem.</v>
<v n="12">Herren säger till Edom: Om den oskyldige måste lida, hur mycket mer måste då inte du det! Du ska inte komma undan ostraffad! Du måste dricka domens bägare!</v>
<v n="13">För jag har svurit vid mitt eget namn, säger Herren, att Bosra ska bli en ruinhög, som man svär över och hånar, och dess grannstäder ska för alltid bli ödemarker.</v>
<v n="14">Jag har hört detta budskap från Herren:En budbärare blev sänd att uppmana folken runt omkring att förena sig mot Edom och förstöra det.</v>
<v n="15">Jag ska göra landet svagt och föraktat av alla, säger Herren.</v>
<v n="16">Din stolthet och kraft att förstöra har lurat dig. Trots att du ligger högt uppe bland bergstopparna där örnarna bor, ska jag dra ner dig därifrån, säger Herren.</v>
<v n="17">Edoms öde ska bli fruktansvärt. Alla som går förbi ska bli förskräckta och dra efter andan när de ser förödelsen.</v>
<v n="18">Dess städer kommer att ligga lika tysta och öde som Sodom och Gomorra och deras grannstäder, säger Herren. Ingen kommer att bo där längre.</v>
<v n="19">Jag ska sända någon som liknar ett lejon, en som ska komma från ödemarkerna vid Jordan och smyga sig på fåren i fållan. Plötsligt ska Edom bli förstört.Vem ska jag utse? För vem är lik mig och vem kan ställa mig till ansvar? Vilken herde kan utmana mig?</v>
<v n="20">Lägg märke till detta: Herren ska verkligen göra detta mot Edom och också mot folket i Teman. Även små barn ska föras bort som slavar! Det kommer att bli en fruktansvärd syn.</v>
<v n="21">Jorden bävar vid ljudet av Edoms fall. Ropen hörs ända bort till Röda havet.</v>
<v n="22">En örn ska komma flygande och breda ut sina vingar över Bosra. Då ska modet svika även de tappraste krigarna, och de ska känna sig som kvinnor i barnsnöd.</v>
<v n="23">Städerna Hamat och Arpad har gripits av fruktan, för de har hört nyheten om sin dom. De är oroliga som ett hav i våldsam storm.</v>
<v n="24">Damaskus har blivit kraftlöst, och folket vänder om för att fly. Fruktan, ångest och sorg har gripit staden. Den är som en kvinna i födslovåndor.</v>
<v n="25">Du berömda stad, du glädjens stad, varför har man inte lämnat dig i fred?</v>
<v n="26">Dina unga män ligger döda på gatorna. Hela din armé kommer att utplånas på en enda dag, säger Herren, härskarornas Gud.</v>
<v n="27">Och jag ska tända en eld vid Damaskus stadsmurar, och den ska bränna upp Ben-Hadads palats.</v>
<v n="28">Denna profetia handlar om Kedar och om Hasors kungarike, som kommer att förgöras av Nebukadnessar, kungen i Babylon, för Herren ska sända honom att fördärva dem.</v>
<v n="29">Deras hjordar och deras tält kommer man att ta, säger Herren, och allt deras bohag. Deras kameler ska bli bortförda och runt omkring ska man höra panikslagna människors rop: "Vi är omringade och dömda!"</v>
<v n="30">Fly för era liv, säger Herren. Dra långt in i öknarna, ni Hasors folk, för Nebukadnessar, kungen i Babylon, planerar att anfalla er och förbereder er undergång.</v>
<v n="31">"Gå", sa Herren till kung Nebukadnessar. "Anfall dessa rika beduinstammar, som bor ensamma i öknen utan att bekymra sig och varken har murar eller portar.</v>
<v n="32">Deras kameler och boskap ska tillfalla dig, och jag ska skingra dem för alla vindar. Jag ska låta olyckor komma över dem från alla håll."</v>
<v n="33">Hasor ska bli ett tillhåll för vilda djur från öknen. Ingen ska någonsin bo där längre. Det ska ödeläggas en gång för alla.</v>
<v n="34">Herrens budskap angående Elam kom till Jeremia i början av Sidkias regering över Juda.</v>
<v n="35">Herren, härskarornas Gud, säger: Jag ska förgöra Elams armé</v>
<v n="36">och skingra Elams folk för vinden. Jag ska sprida dem åt alla håll, över hela världen till alla tänkbara nationer.</v>
<v n="37">Min fruktansvärda vrede ska dra olycka över Elam, säger Herren, och jag ska få dess fiender att utplåna landet och göra slut på dem.</v>
<v n="38">Jag ska sätta upp min tron i Elam, säger Herren. Jag ska förgöra både kung och furstar.</v>
<v n="39">Men en dag ska jag upprätta Elam och dess rikedomar, säger Herren.</v>
</c>
<c n="50">
<v n="1">Detta är ett budskap från Herren angående Babylon och det babyloniska riket genom profeten Jeremia:</v>
<v n="2">Gör känt över hela världen att Babylon ska intas. Dess gud Marduk ska krossas och skymfas</v>
<v n="3">när ett folk från norr anfaller och härjar landet så att ingen kan bo där längre. Allt ska utplånas, och både människor och djur ska fly.</v>
<v n="4">Då ska folket i Israel och Juda förenas för att gråtande söka Herren, sin Gud.</v>
<v n="5">De ska fråga efter vägen till Sion och börja vandringen hem igen. "Kom, låt oss förenas med Herren i ett evigt förbund som aldrig mer ska kunna brytas", ska man säga.</v>
<v n="6">Mitt folk har varit som förlorade får. Deras herdar förde dem på fel väg och släppte dem sedan lösa bland bergen. Så gick de vilse och glömde sin rätta viloplats.</v>
<v n="7">Alla som råkade på dem gjorde anspråk på dem och sa: "Vi har tillåtelse att anfalla dem, för de har syndat mot Herren, rättvisans Gud, han som var deras förfäders hopp."</v>
<v n="8">Men fly nu bort från Babylon, från kaldeernas land. Led mitt folk hem igen,</v>
<v n="9">för jag ska uppresa en armé från de stora länderna i norr. De ska anfalla Babylon och inta det. Fiendens pilar ska träffa mitt i prick och inte missa!</v>
<v n="10">Babylon ska bli plundrat tills alla har fått nog med byte, säger Herren.</v>
<v n="11">Ni är glada, ni kaldeer, som har plundrat mitt folk. Ni är som kor på tröskplatsen och som gnäggande hästar,</v>
<v n="12">men snart ska ert land få skämmas för er. Ni ska bli det minsta av alla folk, en vildmark och ett torrt ökenland.</v>
<v n="13">På grund av Herrens vrede mot er ska Babylon bli ett ensligt ödeland, och alla som far förbi ska bli förskräckta och se ner på landet där det ligger sårat.</v>
<v n="14">Ja, förbered er för att strida mot Babylon, ni alla folk runt omkring! Spänn era bågar och spara inte på pilarna, för landet har syndat mot Herren.</v>
<v n="15">Höj segerrop från alla sidor! Titta! Man ger upp! Murarna har fallit. Herren har fått sin hämnd. Behandla Babylon som det har behandlat andra!</v>
<v n="16">Slå ner på alla dem som sår och skördar. Se till att alla landsflyktiga återvänder till sina egna länder, medan fienden rycker fram.</v>
<v n="17">Israeliterna är som får jagade av lejon. Den förste att frossa på dem var kungen i Assyrien, och sedan krossade Nebukadnessar, kungen i Babylon, deras ben.</v>
<v n="18">Därför säger Herren, härskarornas Gud, Israels Gud: Nu ska jag straffa kungen i Babylon och hans land, precis som jag straffade den assyriske kungen.</v>
<v n="19">Men Israel ska jag leda hem till sitt eget land igen. De ska få njuta på Karmels och Basans ängar och än en gång uppleva glädje och lycka på bergen i Efraim och Gilead.</v>
<v n="20">Den dagen ska det inte finnas någon synd i Israel eller i Juda, för jag ska förlåta den kvarleva som jag har skonat, säger Herren.</v>
<v n="21">Anfall Merataims land och folket i Pekod. Ja, marschera framåt mot Babylon! Utplåna det, så som jag har befallt!</v>
<v n="22">Stridslarm ska höras i landet, rop som talar om förödelse.</v>
<v n="23">Babylon, den kraftigaste hammaren på hela jorden, ligger sönderslagen.</v>
<v n="24">Jag gillrade en fälla för dig, Babylon, och du blev fast därför att du stred mot Herren.</v>
<v n="25">Herren har öppnat sitt vapenförråd och tagit fram vapen för att visa sin vrede mot fienden. Den förskräckelse som drabbar Babylon är ett verk av Herren, härskarornas Gud.</v>
<v n="26">Ja, gå emot det från avlägsna länder! Bryt upp dess förråd! Slå ner murar och hus så att de ligger i ruiner. Lämna ingenting kvar.</v>
<v n="27">Döda alla unga krigsdugliga män! Tiden är inne för Babylon att slaktas.</v>
<v n="28">Men mitt folk ska fly, det ska fly tillbaka till sitt eget land och berätta om hur Herren i sin vrede hämnades dem som förstörde hans tempel.</v>
<v n="29">Mobilisera alla bågskyttar mot Babylon. Omringa staden, så att ingen kan fly! Behandla den precis som den behandlat andra, för den har kränkt Herren, den Helige i Israel.</v>
<v n="30">Stadens unga män ska falla på gatorna och dö. Alla soldater ska stupa.</v>
<v n="31">Jag står dig emot, du högmodiga folk, och nu har räkenskapens dag kommit för dig!</v>
<v n="32">Du högfärdiga land, du kommer att stappla och falla, och ingen ska hjälpa dig upp. Jag ska tända en eld i Babylons städer, en eld som ska bränna upp allt som finns där.</v>
<v n="33">Herren, härskarornas Gud, säger: Folket i Israel och Juda har blivit förtryckt. Deras besegrare håller dem fast och vägrar att låta dem gå.</v>
<v n="34">Men deras förlossare är stark. Hans namn är Herren, härskarornas Gud. Han ska försvara dem och se till att de blir befriade och på nytt får bo i lugn och ro i Israel.Men för folket i Babylon finns det ingen ro!</v>
<v n="35">Fördärvets svärd ska slå kaldeerna, säger Herren. Det ska slå folket i Babylon och dess furstar och visa män.</v>
<v n="36">Alla de falska profeterna ska stå där som dårar! Panik ska komma också över de modigaste bland soldaterna!</v>
<v n="37">Kriget ska drabba deras hästar och vagnar. Alla deras legosoldater kommer att bli fega och odugliga. Alla Babylons skatter ska rövas bort</v>
<v n="38">och vattenförråden ska ta slut. Varför? Därför att hela landet är fullt av vidriga avgudabilder. Men de ska bli utom sig av skräck.</v>
<v n="39">Därför ska Babylon bli ett tillhåll för schakaler och ugglor och ett hem för öknens vilda djur. Aldrig mer ska människor bo där. Det ska ligga övergivet för alltid.</v>
<v n="40">Herren ska förgöra Babylon på samma sätt som han störtade Sodom och Gomorra och deras grannstäder. Ingen har bott där sedan dess, och ingen kommer någonsin mer att bo i Babylon.</v>
<v n="41">Se hur de kommer! En väldig armé från norr! Kungar från många länder har anslutit sig på Herrens uppmaning.</v>
<v n="42">De är fullt rustade för strid. De är grymma och skoningslösa. Dånet av deras härskrin är som havsvågornas rytande. Babylon! De kommer ridande mot dig grupperade för anfall!</v>
<v n="43">När kungen av Babylon får denna rapport om läget står han där alldeles handfallen. Ångest kommer över honom, som födslovåndor.</v>
<v n="44">Jag ska sända en inkräktare mot dem, en som kommer över dem mycket plötsligt, likt ett lejon som dyker upp ur snåren vid Jordan och anfaller betande får. Jag ska jaga bort babylonierna i ett ögonblick och utse den jag vill som deras herde. För vem är lik mig? Vem kan ställa mig inför rätta?</v>
<v n="45">Lyssna till Herrens plan för Babylon, kaldeernas land. Till och med små barn ska föras bort som slavar.</v>
<v n="46">Hela jorden ska darra vid Babylons fall, och folkets förtvivlade rop ska höras över hela världen.</v>
</c>
<c n="51">
<v n="1">Herren säger: Jag ska låta en ödeläggande vind svepa över Babylon, över hela kaldeernas land, för att förstöra det.</v>
<v n="2">Skördefolk ska komma över hela landet och rensa det, och vinden ska blåsa bort agnarna. De ska komma från alla håll och resa sig mot landet på olyckans dag.</v>
<v n="3">Fiendens pilar ska fälla Babylons bågskyttar och genomborra krigarna i deras rustningar. Ingen ska komma undan. Både ung och gammal ska förgöras.</v>
<v n="4">De ska falla i sitt eget land och stupa på Babylons gator.</v>
<v n="5">Herren, härskarornas Gud, har inte övergett Israel och Juda. Han är fortfarande deras Gud, men Babylon är fyllt med synd mot den Helige i Israel.</v>
<v n="6">Fly från Babylon! Spring för livet! Om ni stannar kvar kommer ni att bli dödade, när Herren tar sin hämnd för alla Babylons synder.</v>
<v n="7">Babylon var en gång en guldbägare i Herrens hand, en bägare ur vilken han fick hela jorden att dricka, så att alla nationer blev som galna.</v>
<v n="8">Men nu har helt plötsligt Babylon också fallit. Gråt över staden, ge den lindring för dess smärta, kanske den kan räddas.</v>
<v n="9">Vi skulle hjälpa den om vi kunde, men ingenting kan rädda den nu. Låt den gå under! Överge den och vänd tillbaka till ert eget land, för dess skuld når upp till himlen.</v>
<v n="10">Herren har försvarat oss. Kom, låt oss berätta i Jerusalem om allt vad Herren, vår Gud, har gjort.</v>
<v n="11">Vässa era pilar och ta upp era sköldar! Herren har fått de mediska kungarna att gå mot Babylon för att inta staden. Detta är hans hämnd på dem som har handlat illa mot hans folk och vanhelgat templet.</v>
<v n="12">Förbered ditt försvar, Babylon! Sätt ut vakter på dina murar! Lägg dig i bakhåll, för Herren kommer att göra allt det som han förutsagt om Babylon.</v>
<v n="13">Du har varit en rik stad vid många vatten och ett centrum för handel, men nu är det slut med dig! Din livstråd är avklippt.</v>
<v n="14">Herren, härskarornas Gud, har avlagt detta löfte och svurit vid sitt eget namn: Dina städer ska fyllas av fiender, som åkrar översvämmade av gräshoppor, och fienden ska höja väldiga segerrop mot skyn.</v>
<v n="15">Gud skapade jorden i makt och vishet, och med sin kunskap har han spänt ut himlarna.</v>
<v n="16">När han talar dånar himlarna, och han får dimma att stiga upp över jorden. Han låter blixten komma med regn och släpper vindarna lösa ur sitt förråd.</v>
<v n="17">I jämförelse med honom är alla människor dårar helt utan vishet! Guldsmedens avgudabilder är ett bedrägeri. När han gör dem bedrar han sig själv - det finns inget liv i dem.</v>
<v n="18">De är lögner och falsarier, helt värdelösa. Och den tid kommer, när Gud ska förgöra dem allesammans.</v>
<v n="19">Men Herren, härskarornas Gud, är ingen avgud! Han har skapat allt som finns, och Israel är hans folk. Herren, härskarornas Gud, är hans namn.</v>
<v n="20">Babylon, du var min hammare och mitt vapen. Med dig krossade jag många mäktiga folk och riken.</v>
<v n="21">Med dig krossade jag arméer, du besegrade hästen och hans ryttare, vagnen och den som körde den.</v>
<v n="22">Ja, även åldringar och barn krossade du, män och kvinnor,</v>
<v n="23">herdar och hjordar, jordbrukare och oxar, ståthållare och härskare.</v>
<v n="24">Men nu ska jag hämnas på dig inför allas ögon för allt ont du har gjort mot Sion och mitt folk, säger Herren.</v>
<v n="25">För se, jag har vänt mig mot dig, du mäktiga berg Babylon, du jordens fördärvare! Jag ska lyfta min hand mot dig, dra ner dig från dina höjder och göra dig till en slocknad vulkan.</v>
<v n="26">Du ska ligga öde i evighet. Inte en enda sten ska kunna tas ifrån dig att användas som byggnadsmaterial. Du ska utplånas fullkomligt.</v>
<v n="27">Ge order till många folk att mobilisera sig till krig mot Babylon! Låt krigsrop höras! Hämta arméerna från Ararat, Minnis och Askenas, och utse en ledare! Skaffa fram mängder av hästar!</v>
<v n="28">Låt alla de mediska kungarnas trupper och deras generaler och arméerna från alla de länder de härskar över gå mot staden.</v>
<v n="29">Jorden darrar och bävar, för allt som Herren har planerat att göra mot Babylon låter han nu ske. Babylon kommer att lämnas öde utan en levande varelse.</v>
<v n="30">Dess tappraste krigare strider inte längre. De stannar kvar i sina befästningar. De har alldeles tappat modet. Inkräktarna har bränt ner husen och krossat stadsportarna.</v>
<v n="31">Budbärare kommer från alla håll med rapporter till kungen att allt är förlorat!</v>
<v n="32">Alla flyktvägar är blockerade. Befästningarna brinner och armén har gripits av panik.</v>
<v n="33">För Herren, härskarornas Gud, säger: Babylon är som en stampad tröskplats, och om en liten stund ska tröskningen börja.</v>
<v n="34" t="35">Judarna i Babylon säger: "Nebukadnessar, kungen i Babylon, har berövat oss på vår styrka och uppslukat oss. Han har svalt oss som ett stort monster, fyllt sin buk med våra rikedomar och sedan kastat ut oss ur vårt eget land. Måtte Babylon få igen för allt vad man gjort mot oss. Måtte det få betala för allt blod som runnit!"</v>
<v n="36">Herren svarar: Jag ska vara er försvarare och åta mig ert fall. Jag ska hämnas er. Jag ska låta Babylons floder torka, dess vattenförråd sina</v>
<v n="37">och låta det bli en ruinhög, ett tillhåll för schakaler, ett land som är fruktansvärt att skåda och utan en enda levande varelse.</v>
<v n="38">Nu ryter männen i Babylon som lejon,</v>
<v n="39">men jag ska ordna en fest för dem och få dem att dricka tills de faller medvetslösa till golvet och somnar in för alltid, säger Herren.</v>
<v n="40">Jag ska leda dem till slakt, som man gör med lamm, baggar och bockar.</v>
<v n="41">Babylon har fallit, det stora Babylon, som var prisat över hela jorden. Världen kan knappast tro sina ögon, när Babylon faller.</v>
<v n="42">Havet har rest sig över Babylon och täckt det med sina vågor.</v>
<v n="43">Dess städer ligger i ruiner och landet är som en torr ödemark. Ingen kan bo där och ingen ens passerar.</v>
<v n="44">Jag ska straffa Bel, Babylons gud, och han ska få spy ut allt som han har slukat. Folken ska inte längre komma och tillbe honom. Babylons murar har fallit.</v>
<v n="45">Fly från Babylon, mitt folk! Rädda er undan Herrens vrede.</v>
<v n="46">Men grips inte av panik när ni första gången hör rykten om trupper som närmar sig. För rykten ska komma år efter år, rykten om krig och inbördeskrig.</v>
<v n="47">Och den dag kommer verkligen, när jag ska straffa denna stora stad och alla dess avgudar. Hela landet ska fyllas av döda kroppar.</v>
<v n="48">Himmel och jord ska glädja sig, för från norr kommer trupper som ska förstöra Babylon, säger Herren.</v>
<v n="49">På samma sätt som Babylon dödade Israels folk måste det själv bli dödat.</v>
<v n="50">Spring, ni som lyckats undkomma svärdet! Stanna inte kvar och se på, utan fly medan ni kan! Kom ihåg Herren, ni som bor i fjärran land, och vänd tillbaka till Jerusalem!</v>
<v n="51">"Vi är utskämda, för Herrens tempel har blivit vanhelgat av främlingar från Babylon."</v>
<v n="52">Ja, säger Herren. Därför är tiden inne då Babylons avgudar ska förgöras. Över hela landet ska man höra de sårades klagan.</v>
<v n="53">Även om Babylon var lika starkt som himlen och dess styrka oerhörd, måste det nu dö, säger Herren.</v>
<v n="54">Lyssna! Hör ropet från förstörelsen i Babylon, kaldeernas land.</v>
<v n="55">Herren förgör Babylon. Dess röst har tystnat och vågorna dånar över det.</v>
<v n="56">Trupper kommer och slår ner dess mäktiga män. Alla dess vapen krossas, för Herren Gud straffar rättvist och ger Babylon vad det förtjänar.</v>
<v n="57">Jag ska låta dess furstar, vise män, härskare, officerare och soldater dricka sig så druckna att de somnar och aldrig vaknar igen! Så säger Kungen, som är Herren, härskarornas Gud.</v>
<v n="58">Babylons kraftiga murar ska jämnas med marken och dess höga portar ska brännas upp. Man har arbetat förgäves. Resultatet av nationens alla ansträngningar ska brinna upp!</v>
<v n="59">Under Sidkias fjärde regeringsår kom ett budskap genom Jeremia till Seraja, son till Neria och sonson till Mahaseja. Det talade om hur Seraja skulle bli tillfångatagen och förvisad till Babylon tillsammans med Sidkia, kungen av Juda.</v>
<v n="60">Alla de fruktansvärda olyckor som Herren hade bestämt om Babylon skrev Jeremia ner i en bokrulle, allt det som står skrivet här ovan.</v>
<v n="61" t="62">Sedan gav han bokrullen till Seraja och sa till honom: "När du kommer till Babylon, ska du läsa det jag har skrivit och säga: 'Herre, du har sagt att du kommer att förgöra Babylon, så att inte en levande varelse ska finnas kvar och så att det blir övergivet för alltid.'</v>
<v n="63">När du har läst färdigt ur bokrullen, ska du binda fast en sten vid den, kasta den i floden Eufrat</v>
<v n="64">och säga: 'Så här ska Babylon sjunka och aldrig mer komma upp igen, för jag ska låta olycka komma över det.'"Här slutar Jeremias budskap.</v>
</c>
<c n="52">
<v n="1">Sidkia var tjugoett år gammal när han blev kung, och han regerade i Jerusalem i elva år. Hans mor hette Hamital och var dotter till Jeremia från Libna.</v>
<v n="2">Sidkia var en ogudaktig kung, alldeles som Jojakim hade varit.</v>
<v n="3">Det var på grund av Herrens vrede, som allt detta som hittills beskrivits drabbade Jerusalem och Juda, och som gjorde att Herren till sist måste fördriva dem från sin närhet. Sidkia satte sig alltså upp emot Babylon.</v>
<v n="4">I Sidkias nionde regeringsår, på den tionde dagen i tionde månaden, kom Nebukadnessar, kungen av Babylon, med hela sin armé mot Jerusalem, byggde belägringsvallar omkring staden</v>
<v n="5">och belägrade den i två år.</v>
<v n="6">På den nionde dagen i den fjärde månaden, när hungersnöden i staden var mycket stor och all mat i det närmaste slut,</v>
<v n="7">bröt fienden igenom muren, och Sidkia och alla soldaterna flydde under natten. De lämnade staden genom porten mellan de två murarna i närheten av kungens trädgård, trots att staden var omringad, och flydde över fälten mot Hedmarken till.</v>
<v n="8">Men de kaldeiska soldaterna förföljde dem och fick tag i kung Sidkia i närheten av Jeriko. Hela hans armé hade skingrats.</v>
<v n="9">De förde honom till kungen i Babylon, som uppehöll sig i staden Ribla i kungariket Hamat, där han blev ställd inför rätta.</v>
<v n="10">Kungen lät Sidkia se på när hans söner och furstar blev dödade.</v>
<v n="11">Sedan stack man ut ögonen på honom och förde honom fängslad till Babylon, där han fick tillbringa resten av sitt liv som fånge.</v>
<v n="12">På den tionde dagen i den femte månaden av den babyloniske kungen Nebukadnessars nittonde regeringsår, kom Nebusaradan, befälhavaren för livvakten, till Jerusalem</v>
<v n="13">och brände ner templet, palatset och alla större hus</v>
<v n="14">och satte de kaldeiska trupperna i arbete med att riva ner stadsmurarna.</v>
<v n="15">Som fångar till Babylon tog han sedan med sig några av de fattigaste och dem som hade övergett Sidkia och kommit över till den babyloniska armén. Han tog också med de hantverkare som fanns kvar.</v>
<v n="16">Men många av de fattigaste lämnade han kvar att arbeta i vingårdarna och på fälten.</v>
<v n="17">Babylonierna högg ner de båda kopparpelare som stod vid ingången till templet och slog också sönder kopparfatet och ställningen det var placerat på och tog med sig detta till Babylon.</v>
<v n="18">De tog också med sig askkärlen, kittlarna och askskovlarna som användes vid altaret, ljussaxarna, skedarna, kärlen och all annan utrustning från templet.</v>
<v n="19">De tog också fyrfaten och ljusstakarna av guld och silver och alla bägare.</v>
<v n="20">De två stora pelarna, kopparfatet och de tolv tjurarna under det var så tunga att det inte gick att väga dem eller ens uppskatta deras vikt. Allt detta hade tillverkats på kung Salomos tid.</v>
<v n="21">Pelarna var åtta meter höga, fem och en halv meter i omkrets och ihåliga med tio centimeter tjocka väggar.</v>
<v n="22">Pelarnas huvuden var över två meter höga och hade ornament i form av granatäpplen.</v>
<v n="23">Det fanns nittiosex granatäpplen på varje sida, och ytterligare ett hundratal i ett nätverk runt om.</v>
<v n="24" t="25">Befälhavaren för vakten tog som fångar med sig översteprästen Seraja och hans assistent Sefanja, tre av tempelvakterna, en av armébefälhavarna, sju av kungens speciella rådgivare, som man träffade på i staden, och sekreteraren åt den befälhavare som hade ansvar för rekryteringen till den judiska armén. Dessutom tog han med sig ytterligare sextio betydelsefulla män som gömt sig i staden.</v>
<v n="26">De fördes till kungen i Babylon, som befann sig i Ribla,</v>
<v n="27">och där blev de alla avrättade.Det var så det gick till när Juda landsförvisades.</v>
<v n="28">Under kung Nebukadnessars sjunde regeringsår fördes 3.023 män som fångar till Babylon.</v>
<v n="29">Elva år senare tog han ytterligare 832 fångar,</v>
<v n="30">och fem år därefter sände han Nebusaradan, befälhavaren för vakten, att hämta ytterligare 745 män. Sammanlagt blev detta 4.600 män.</v>
<v n="31">Den tjugofemte dagen i tolfte månaden under det trettiosjunde året av kung Jojakins fångenskap i Babylon, när Evil-Merodak var kung där, blev Jojakin frigiven ur fängelset.</v>
<v n="32">Kungen var mycket vänlig mot honom och gav honom den främsta platsen bland alla de kungar som var hos honom i Babylon.</v>
<v n="33">Han fick lägga av fångdräkten och äta vid kungens bord under resten av sitt liv.</v>
<v n="34">Han fick också regelbundet ett underhåll ända fram till sin död.</v>
</c>
</b>
<b n="Klagovisorna">
<c n="1">
<v n="1">Jerusalems gator, som en gång myllrade av folk, ligger nu tysta och öde. Staden ligger ensam och sörjer, som en änka nedbruten av sorg. Hon som en gång var nationernas drottning har nu blivit en slavinna.</v>
<v n="2">Hon gråter natten igenom. Tårarna rinner utför hennes kinder. Bland alla hennes vänner finns det ingen som vill hjälpa henne. Hennes närmaste har blivit bittra fiender till henne.</v>
<v n="3">Juda har förts bort i landsflykt och slaveri efter en lång tid av problem och hårt arbete. Nu bor hon bland andra folk, och det finns ingen ro för henne. Alla hennes förföljare kastar sig nu över henne.</v>
<v n="4">Vägarna till Sion ligger i sorg och är inte längre fyllda av glada människor på väg till högtiderna. Stadsportarna är övergivna. Prästerna suckar, och stadens unga flickor är olyckliga. Hela staden gråter.</v>
<v n="5">Hennes fiender har framgång, för Herren har straffat Jerusalem för alla hennes många synder. Hennes invånare har tagits till fånga och förts bort som slavar.</v>
<v n="6">All skönhet och makt har lämnat Sions dotter. Hennes furstar är som svältande hjortar utan bete, hjälplösa villebråd, alltför svaga att orka springa undan sina förföljare!</v>
<v n="7">Mitt i sin svåra sorg kommer nu Jerusalem ihåg svunna, lyckliga dagar. Hon tänker på den underbara glädjen innan hennes hånfulla fiende slog henne till marken, innan hon förstod att ingen skulle komma till hennes hjälp.</v>
<v n="8">Jerusalem har begått så fruktansvärda synder, att hon nu måste kasseras och slängas bort. Alla de som tidigare ärat henne föraktar henne nu. De har sett henne naken och förödmjukad. Därför suckar hon och gömmer sitt ansikte.</v>
<v n="9">Hon levde omoraliskt och vägrade inse att straffet måste komma. Nu ligger hon där utan att någon vill lyfta upp henne och ropar: "Herre, se mitt elände! Fienden har segrat."</v>
<v n="10">Hennes fiender har plundrat henne fullständigt och tagit allt dyrbart hon ägde. Hon har sett hur främmande nationer vanhelgat hennes heliga tempel genom att gå in där, något som Herren uttryckligen har förbjudit.</v>
<v n="11">Hennes invånare klagar och ropar efter bröd. De har sålt sina ägodelar för lite mat och ber: "Se, Herre, hur föraktad jag är!"</v>
<v n="12">Betyder detta ingenting för er, ni alla som ser på? Kan ni tänka er en sorg större än den jag bär på, när Herren har behandlat mig så här på sin vredes dag?</v>
<v n="13">Han har sänt en eld från himlen som brinner i mina ben. Han har gillrat en fälla för mig och lämnat mig kvar svag och övergiven.</v>
<v n="14">Han har vävt samman mina synder till ett rep runt min hals. Han har berövat mig all min kraft och överlämnat mig åt mina fiender. Jag är helt hjälplös i deras händer.</v>
<v n="15">Herren har trampat ner alla mina mäktiga män. En väldig armé har på hans befallning kommit för att krossa mina unga soldater. Herren har trampat sin älskade stad som druvor i en vinpress.</v>
<v n="16">Jag gråter över allt detta. Tårarna strömmar nerför mina kinder. Min hjälpare är långt borta från mig - han som är den ende som skulle kunna hjälpa mig. Mina barn har ingen framtid. Vi är ett besegrat land.</v>
<v n="17">Jerusalem vädjar om hjälp, men ingen tröstar henne, för Herren har sagt: "Låt hennes grannar bli hennes fiender! Vänd henne ryggen!"</v>
<v n="18">Herren har rätt, för vi har gjort uppror. Men trots detta bör ni folk runt omkring se min ångest och förtvivlan. Mina söner och döttrar har blivit gripna och bortförda som slavar till avlägsna länder.</v>
<v n="19">Jag bad mina bundsförvanter om hjälp, men de har förrått mig. Mina präster och äldste gick under medan de sökte bland soporna efter något att äta.</v>
<v n="20">"Herre, se min ångest! Mitt hjärta är krossat och min själ förtvivlad över min upproriskhet. Nu mördar man mitt folk på gatorna, och i husen väntar svält och död.</v>
<v n="21">Man hör min klagan, men ingen hjälper mig! Fienden har sett mina svårigheter, och de gläds över vad du har gjort mot mig! Men ändå, Herre, kommer säkert den dag när du ska behandla dem som du behandlat mig, för det har du lovat!</v>
<v n="22">Se också på deras synd, Herre, och straffa dem som du har straffat mig. Mina suckar är många och mitt hjärta lider!"</v>
</c>
<c n="2">
<v n="1">Herren har förmörkat Jerusalem med sin vrede. Israels vackraste stad ligger i ruiner. Han skonade inte ens sitt tempel på sin vredes dag.</v>
<v n="2">Utan förbarmande har Herren förstört varje hus i Israel. I sin ilska har han brutit ner varje fästning och varje mur. Han har slagit kungariket med alla dess furstar till marken och förnedrat dem.</v>
<v n="3">Israels styrka har lämnat henne, nu är hon i stället drabbad av Guds vrede. Han drar tillbaka sitt beskydd när fienden anfaller. Gud går fram över hela Israels land som en förtärande eld.</v>
<v n="4">Han spänner sin båge mot sitt eget folk som om det gällde en fiende. Hans styrka används mot dem för att döda deras unga män. Hans ilska är över dem som en eld.</v>
<v n="5">Ja, Herren har blivit en fiende, och han förgör Israel. Han har brutit ner dess fästningar och palats. Sorg och tårar är vad han ger Jerusalem.</v>
<v n="6">Han har ödelagt sitt eget tempel, det är som en övergiven trädgård. Folket kan inte längre fira sina heliga högtider eller sabbater. Han avsätter både kungar och präster i sin vrede.</v>
<v n="7">Herren har förkastat sitt eget altare, för han avskyr sitt folks falska "gudstjänst". Han har överlämnat palatsen till fiender, och de firar i templet och gläds på samma sätt som Israel gjorde under sina heliga högtidsdagar!</v>
<v n="8">Herren hade bestämt sig för att ödelägga Jerusalem. Han hade gjort upp en fast plan för dess förstörelse. Därför föll murar och torn för honom.</v>
<v n="9">Jerusalems portar är obrukbara. Alla dess lås och bommar har han brutit sönder och krossat. Stadens kungar och furstar har blivit slavar i avlägsna länder och saknar lag och profetiska syner som kan ge dem vägledning.</v>
<v n="10">Jerusalems äldste sitter tysta på marken klädda i säcktyg. De strör jord över sina huvuden i sorg och förtvivlan. Jerusalems unga flickor hänger med huvudet.</v>
<v n="11">Jag har gråtit tills jag inte längre har några tårar. Mitt innersta är upprört när jag ser vad som har hänt mitt folk. Små barn och spädbarn tynar bort och dör på gatorna.</v>
<v n="12">"Mamma, mamma, vi vill ha mat", ropar de och faller sedan ihop i mödrarnas armar, och deras liv rinner ut som hos soldater som sårats i strid.</v>
<v n="13">Har det någonsin i hela världen funnits en sådan sorg? Jerusalem, vad kan jag jämföra din förtvivlan med? Hur kan jag trösta dig? Dina sår är djupa som havet. Vem kan bota dig?</v>
<v n="14">Dina "profeter" har talat som dårar och varit falska alltigenom. De har inte ens försökt att hjälpa dig ur slaveriet genom att peka på dina synder. De har ljugit och sagt att allt varit bra.</v>
<v n="15">Alla som går förbi skakar på huvudet och säger hånfullt: "Skulle detta vara den stad som kallats den skönaste i världen och hela jordens glädje?"</v>
<v n="16">Alla dina fiender uppslukar dig. De gnisslar tänder och säger: "Äntligen har vi lyckats förstöra dig! Vi har väntat länge på den här stunden, och nu är den här! Med våra egna ögon har vi sett ditt fall."</v>
<v n="17">Men det är Herren som har gjort det. Han har gjort precis det som han varnade för. Han har uppfyllt löftet som han gav för länge sedan. Han har ödelagt Jerusalem utan förbarmande och gett dess fiender anledning att segra över henne och berömma sig av sin styrka.</v>
<v n="18">Man ropar till Herren. O Jerusalems murar, låt dina tårar forsa fram som en flod. Gråt dag och natt!</v>
<v n="19">Gå upp mitt i natten och ropa till din Gud! Utgjut ditt hjärta som vatten inför Herren! Lyft dina händer upp mot honom! Be om hjälp för dina barns skull, för de dör av hunger på gatorna!</v>
<v n="20">Herre, tänk på vad du gör! Det är ditt eget folk du gör allt detta mot! Ska du tvinga en mor att äta sitt eget barn? Ska präster och profeter behöva dö i Herrens tempel?</v>
<v n="21">Se hur de ligger på gatorna, gamla och unga, pojkar och flickor, dödade av fiendernas svärd! Du har dödat dem, Herre, i din vrede. Du har dödat dem utan barmhärtighet.</v>
<v n="22">Det är du som medvetet har planerat denna förstörelse. På din vredes dag kunde ingen fly eller överleva. Alla mina barn ligger på gatorna dödade av fienden.</v>
</c>
<c n="3">
<v n="1">Jag har verkligen sett den plåga som är resultatet av Guds vrede.</v>
<v n="2">Han har lett mig in i det djupaste mörker och utestängt allt ljus.</v>
<v n="3">Han har vänt sig mot mig. Dag och natt straffar han mig</v>
<v n="4">och får mig att åldras. Han har krossat benen i mig.</v>
<v n="5">Han har byggt upp befästningar mot mig och omslutit mig med bitterhet och elände.</v>
<v n="6">Han har begravt mig i mörker, och det är som om jag har varit död länge.</v>
<v n="7">Han har stängt in mig, så att jag inte kan fly. Han har bundit fast mig med tunga kedjor,</v>
<v n="8">och fastän jag ropar och ber, hör han mig inte!</v>
<v n="9">Han har murat in mig bakom tunga stenblock och lagt hinder i min väg.</v>
<v n="10">Han lurar som björn och lejon och väntar på att få anfalla mig.</v>
<v n="11">Han har dragit ner mig från vägen, gett sig på mig och sedan lämnat mig liggande i mitt blod.</v>
<v n="12">Han har spänt sin båge och riktat den mot mig.</v>
<v n="13">Hans pilar har träffat mig djupt i hjärtat.</v>
<v n="14">Mitt eget folk skrattar åt mig och sjunger sina nidvisor dagen lång.</v>
<v n="15">Han har fyllt mig med bitterhet och gett mig en bägare av sorg att dricka.</v>
<v n="16">Det gnisslar mellan tänderna av grus, och han har rullat mig i aska och smuts.</v>
<v n="17">Herre, all frid och välsignelse är borta sedan länge, och det är du som har tagit bort alltsammans! Jag vet inte längre vad lycka är.</v>
<v n="18">Allt hopp är ute. Min styrka är borta, för Herren har lämnat mig.</v>
<v n="19">Kom ihåg den bitterhet och det lidande du har låtit mig möta!</v>
<v n="20">Jag kommer aldrig att kunna glömma dessa fruktansvärda år. Alltid kommer jag att få leva i skam.</v>
<v n="21">Ändå finns det en strimma av hopp.</v>
<v n="22">Hans medlidande tar aldrig slut. Det är bara Herrens nåd som har bevarat oss från att helt gå under.</v>
<v n="23">Stor är din trofasthet, Herre! Din barmhärtighet är ny varje morgon.</v>
<v n="24">Jag påminner mig om att Herren är mitt arv. Därför vill jag hoppas på honom.</v>
<v n="25">Herren är underbart god mot dem som väntar på honom, mot dem som söker honom.</v>
<v n="26">Det känns gott att kunna hoppas på framtiden och att i stillhet och med tålamod vänta på räddningen från Herren.</v>
<v n="27">Det är nyttigt för en ung man att lära sig disciplin.</v>
<v n="28">Låt honom vänta i stillhet och med tålamod på Herrens befallningar.</v>
<v n="29">Låt honom vänta i ödmjukhet med ansiktet mot marken.</v>
<v n="30">Låt honom vända andra kinden till mot dem som slår honom och lära sig att uthärda grova förolämpningar utan att klaga.</v>
<v n="31">Herren ska inte överge honom för evigt.</v>
<v n="32">Även om Gud låter honom uppleva sorg, ska han visa medlidande med honom på grund av sin stora barmhärtighet,</v>
<v n="33">för han vill inte göra det svårt för människor och orsaka dem sorg.</v>
<v n="34" t="36">Men du har trampat och krossat de svaga i världen under dina fötter. Du har berövat människor de rättigheter Gud har gett dem, och du har vägrat dem rättvisa! Inte underligt att Herren måste ta itu med dig!</v>
<v n="37">För vem kan göra något mot dig utan Herrens tillåtelse?</v>
<v n="38">Det är ju Herren som både hjälper och straffar.</v>
<v n="39">Varför ska då någon av oss klaga när vi straffas för våra synder?</v>
<v n="40">Låt oss pröva oss själva i stället, och omvända oss till Herren!</v>
<v n="41">Låt oss lyfta upp våra hjärtan och händer till honom i himlen,</v>
<v n="42">för vi har syndat! Vi har gjort uppror mot Herren, och han har inte glömt det.</v>
<v n="43">Du har låtit oss drabbas av din vrede, Herre, och slagit oss utan förbarmande.</v>
<v n="44">Du har höljt dig i ett moln, så att våra böner inte kan tränga fram till dig.</v>
<v n="45">Du har låtit oss bli som avskräde bland folken.</v>
<v n="46">Alla våra fiender låter oss veta vad de tycker om oss.</v>
<v n="47">Vi är skräckslagna, instängda, övergivna och besegrade!</v>
<v n="48" t="49">Dag och natt strömmar floder av tårar från mina ögon när jag ser mitt folks undergång.</v>
<v n="50">Om Herren ändå ville se ner från himlen och lyssna till mitt rop!</v>
<v n="51">Mitt hjärta brister vid tanken på de unga flickorna i Jerusalem.</v>
<v n="52">Mina fiender, som jag aldrig har gjort något ont, förföljde mig som om jag var en fågel.</v>
<v n="53">De kastade ner mig i en brunn och täckte över den med stenar.</v>
<v n="54">Vattnet strömmade över mitt huvud. Jag trodde att det var slutet för mig!</v>
<v n="55">Men nerifrån djupet, där jag var, ropade jag ditt namn, Herre,</v>
<v n="56">och du hörde mig! Du lyssnade till min vädjan och hörde min gråt!</v>
<v n="57">Du är nära mig när jag ropar till dig, och du har sagt att jag inte ska vara rädd!</v>
<v n="58">Herre, du är min försvarare! Du har tagit dig an mitt fall. Rädda mitt liv!</v>
<v n="59">Du har sett hur illa de har handlat mot mig. Var nu min domare och bevisa att jag är oskyldig!</v>
<v n="60">Du har sett alla sammansvärjningar mot mig.</v>
<v n="61">Du har hört alla förolämpningar</v>
<v n="62">och allt som de viskar om mig.</v>
<v n="63">Se hur de skrattar och sjunger nidvisor om mig medan de förbereder min dom!</v>
<v n="64">Herre, ge igen för allt ont de har gjort!</v>
<v n="65">Förhärda deras hjärtan och förbanna dem, Herre!</v>
<v n="66">Förfölj dem i din vrede och utplåna dem från jorden, så att de inte längre finns under din himmel!</v>
</c>
<c n="4">
<v n="1">Vårt finaste guld har förlorat sin glans! Ädelstenar ligger utspridda på gatorna!</v>
<v n="2">Våra finaste ungdomar, vårt guld, behandlas som billig lera.</v>
<v n="3" t="4">Till och med schakalerna ger sina ungar mat, men det gör inte mitt folk Israel. De visar samma brist på omsorg som öknens strutsar. Barnens tungor torkar fast vid gommen på grund av törst, för det finns inte en droppe vatten kvar. Små barn ropar efter bröd, men det finns ingen som kan ge dem något.</v>
<v n="5">De som vant sig vid delikatesser går nu omkring som tiggare på gatorna för att få tag på något ätbart. De som vuxit upp i palats går nu omkring och krafsar i soptunnor.</v>
<v n="6">Mitt folks synd är större än Sodoms. Där kom förödelsen på ett ögonblick, och det fanns ingen räddning.</v>
<v n="7">Våra furstar var sunda och välmående,</v>
<v n="8">men nu är deras ansikten svarta som sot. Ingen kan längre känna igen dem. Deras hud stramar torr och hård kring benen.</v>
<v n="9">De som dödades av svärd har det bättre än dessa, som sakta dör av svält.</v>
<v n="10">En gång omtänksamma mödrar har dödat och ätit sina egna barn för att överleva belägringen.</v>
<v n="11">Men nu är Herrens vrede tillfredsställd. Han har släppt loss sin oerhörda vrede. Han tände en eld i Jerusalem och brände ner staden till grunden.</v>
<v n="12">Inte en kung på hela jorden, ingen i hela världen, skulle kunna komma in genom Jerusalems portar.</v>
<v n="13">Men ändå tillät Gud detta på grund av profeternas och prästernas synd. De orenade staden genom att utgjuta oskyldigas blod.</v>
<v n="14">Nu stapplar de omkring blinda på gatorna. De har oskyldigt blod på sina händer, och ingen vill komma vid dem.</v>
<v n="15">"Försvinn härifrån! "skriker folket åt dem. "Ni är orena!" De flyr till avlägsna länder och vandrar omkring bland främlingar, men ingen vill låta dem stanna.</v>
<v n="16">Herren själv vill inte ha med dessa präster och äldste att göra.</v>
<v n="17">Vi trodde att våra bundsförvanter skulle komma och hjälpa oss, men vi väntade förgäves. De lyfte inte ett finger för att hjälpa oss.</v>
<v n="18">Vi kan inte gå ut på gatan utan fara för livet. Slutet är nära. Våra dagar är räknade. Vi är dömda.</v>
<v n="19">Våra fiender är snabbare än örnar. Om vi flyr till bergen hittar de oss. Om vi gömmer oss i ödemarken, väntar de på oss där.</v>
<v n="20">Vår kung, Herrens smorde, fångades i deras snaror. Ja, till och med vår mäktige kung! Vi skröt om att vi under hans beskydd skulle kunna hålla stånd mot vilket folk som helst på jorden.</v>
<v n="21">Gläder du dig, Edoms folk, i landet Us? Du ska också få känna av Herrens fruktansvärda vrede.</v>
<v n="22">Israels straff och tiden i landsflykt är över, men nu ska han straffa Edom för dess synd.</v>
</c>
<c n="5">
<v n="1">Herre, kom ihåg allt som drabbat oss! Se vilka sorger vi måste uthärda!</v>
<v n="2">I våra hus och över hela landet vimlar det nu av främlingar.</v>
<v n="3">Vi är faderlösa, våra mödrar är änkor.</v>
<v n="4">Vi måste till och med betala för vattnet vi dricker, och veden är dyr.</v>
<v n="5">Vi böjer våra nackar under segrarens fötter. Ändlöst arbete är nu vår lott,</v>
<v n="6">och vi tigger om bröd från både Egypten och Assyrien.</v>
<v n="7">Våra förfäder syndade, men de dog innan domens hand hann komma över dem. I stället har vi fått bära den förbannelse som de förtjänade!</v>
<v n="8">Våra förra tjänare har blivit våra herrar. Det finns ingen kvar som kan rädda oss.</v>
<v n="9">Vi tar oss ut i vildmarken för att skaffa oss mat och riskerar livet varje gång.</v>
<v n="10">Vår hud glöder, vi är febriga av hunger.</v>
<v n="11">De våldtar Jerusalems kvinnor och flickorna i Juda städer.</v>
<v n="12">Våra furstar har de hängt, och till och med gamla män behandlas illa.</v>
<v n="13">De för bort våra unga män att mala deras säd och slita vid kvarnstenarna, och små barn dignar under tunga bördor.</v>
<v n="14">De äldste sitter inte längre i stadsporten. De unga varken sjunger eller dansar.</v>
<v n="15">Glädje har vänts till sorg. Våra danser talar om död.</v>
<v n="16">Vår ära är borta, och kronan har fallit från vårt huvud. Ve oss för våra synder!</v>
<v n="17">Våra hjärtan är bedrövade och sorgsna. Vi ser illa, för våra ögon är skumma.</v>
<v n="18">Jerusalem och Herrens tempel ligger öde, övergivna av alla utom av vilda djur, som lurar bland ruinerna.</v>
<v n="19">Men du, Herre, förblir för evigt densamme. Din tron finns kvar från släkte till släkte!</v>
<v n="20">Varför tänker du aldrig på oss? Varför låter du oss vara övergivna så länge?</v>
<v n="21">Res oss upp, Herre, och led oss tillbaka till dig! Ge oss tillbaka den glädje vi hade förut,</v>
<v n="22">om det inte är så att du alldeles har vänt dig ifrån oss och fortfarande är arg på oss?</v>
</c>
</b>
<b n="Hesekiel">
<c n="1">
<v n="1" t="3">På femte dagen i fjärde månaden det år jag blev trettio år gammal, öppnades plötsligt himlen för mig och jag fick se en syn från Gud. Det var den fjärde dagen i den femte månaden och fem år sedan kung Jojakim blev bortförd i landsflykt. Jag befann mig tillsammans med andra landsflyktiga judar vid Kebarkanalen i Babylon. Då kom Herrens ord till mig, prästen Hesekiel, son till Busi.</v>
<v n="4">I en syn såg jag en väldig storm komma emot mig från norr. Den förde med sig en molnsky av flammande eld, som i sin mitt glänste som glödande metall.</v>
<v n="5">Inne i molnet syntes något som liknade fyra varelser. De såg ut som människor,</v>
<v n="6">men var och en av dem hade fyra ansikten och fyra vingar.</v>
<v n="7">Deras ben var raka som människors, men fötterna såg ut som klövar och glänste som putsad koppar.</v>
<v n="8">Under vingarna, på alla dess fyra sidor, kunde jag dessutom se människohänder.</v>
<v n="9">De fyra levande varelserna vidrörde varandras vingspetsar, och de rörde sig rakt fram utan att vända sig om.</v>
<v n="10">Var och en av dem hade en människas ansikte framtill, ett lejonansikte på högra sidan av huvudet, ett tjuransikte på vänstra sidan och ett örnansikte mitt emot människoansiktet.</v>
<v n="11">Varje varelse hade två par vingar. Ett par av vingarna var utsträckta mot de levande varelser som stod på dess sidor, och med det andra paret täckte de sin kropp.</v>
<v n="12">Dit deras ande gick, dit gick också de, och de gick alltid rakt fram utan att vända sig om.</v>
<v n="13">De glödde som kol och påminde om brinnande facklor. Eld och blixtar omslöt dem och vandrade mellan dem.</v>
<v n="14">De rörde sig fram och tillbaka, snabbt som blixten.</v>
<v n="15">Jag lade märke till fyra hjul på marken bredvid var och en av dem.</v>
<v n="16">Hjulen gnistrade som krysolit. Varje hjul hade ett inre hjul som gick tvärs igenom i rät vinkel.</v>
<v n="17">Varelserna kunde gå i vilken riktning som helst av de fyra huvudriktningarna utan att hjulen behövde svänga.</v>
<v n="18">Hjulen var höga och fruktansvärda, försedda med ögon runtom.</v>
<v n="19" t="21">När de fyra varelserna rörde sig framåt, rörde sig hjulen tillsammans med dem. När de flög uppåt, följde hjulen med. När varelserna stannade, stannade även hjulen. De fyra varelsernas ande var nämligen i hjulen.</v>
<v n="22">Himlen som bredde ut sig över dem var härlig och gnistrade som iskristaller.</v>
<v n="23">Varelserna sträckte ett par av sina vingar mot varandra, och med det andra paret täckte de kroppen.</v>
<v n="24">När de flög dånade deras vingar som vågor mot stranden, som Guds röst och som dånet från en väldig armé.</v>
<v n="25">När de stannade sänkte de vingarna. Varje gång de stannade hördes en röst från himlen över dem.</v>
<v n="26">Högt däruppe stod något som liknade en tron av underbara blå safirstenar, och på tronen satt någon som liknade en människa.</v>
<v n="27" t="28">Från midjan och uppåt var han som glänsande koppar, bländande som eld. Från midjan och neråt var han en enda flammande låga, och runt omkring honom fanns ett ljussken som en regnbåge. Det var så jag upplevde Herrens härlighet. När jag såg den, föll jag ner med ansiktet mot marken och hörde rösten av någon som talade till mig.</v>
</c>
<c n="2">
<v n="1">Rösten sa: "Stå upp, du människa, så ska jag tala till dig."</v>
<v n="2">Och medan han talade kom anden in i mig och reste upp mig på fötterna, och jag hörde honom säga:</v>
<v n="3">"Du människa, jag sänder dig till Israels folk, ett folk som gör uppror mot mig. De och deras förfäder har syndat mot mig fram till denna stund.</v>
<v n="4">De är ett hårdhjärtat och envist folk. Men jag sänder dig till dem för att ge dem budskap från mig.</v>
<v n="5">Och vare sig dessa rebeller lyssnar eller inte, kommer de i alla fall att få veta att de har en profet ibland sig.</v>
<v n="6">Du människa, var inte rädd för dem! Var inte rädd ens när deras hotelser är skarpa och hätska och sticker som skorpioner. Bli inte förskräckt när du hör deras ord, för kom ihåg att de är upproriska!</v>
<v n="7">Du måste låta dem få höra mina ord vare sig de lyssnar eller inte.</v>
<v n="8">Lyssna nu på vad jag säger till dig. Du får inte också bli upprorisk som de! Öppna munnen och ät vad jag ger dig!"</v>
<v n="9" t="10">När jag tittade upp fick jag se en hand som höll fram en bokrulle åt mig, och det var skrivet på båda sidor av den. Handen rullade ut den, och jag såg att den var full av varningar, sorgebud och förutsägelser om dom.</v>
</c>
<c n="3">
<v n="1">Han sa sedan till mig: "Du människa, ät upp bokrullen! Gå sedan och tala till Israels folk!"</v>
<v n="2">Jag tog emot bokrullen.</v>
<v n="3">"Ät upp alltsammans", sa han. När jag åt den smakade den sött som honung.</v>
<v n="4">Sedan sa han: "Du människa, jag sänder dig till Israels folk med mina ord.</v>
<v n="5">Det är inte till ett avlägset land med ett främmande språk jag sänder dig,</v>
<v n="6">utan till Israel. Om jag hade sänt dig till dem som inte kunde förstå dig, så skulle de ha lyssnat!</v>
<v n="7">Jag sänder dig till Israels folk, och de kommer inte att lyssna till dig mer än de har lyssnat till mig! Många av dem är hårdnackade, oförskämda och envisa.</v>
<v n="8">Men jag har gjort dig hård och envis också, lika bestämd som någon av dem.</v>
<v n="9">Jag har gjort din panna hård som flinta. Trots att de är sådana rebeller ska du inte behöva vara rädd för dem eller låta dig skrämmas av deras uppsyn."</v>
<v n="10">Därefter fortsatte han: "Du människa, låt alla mina ord först sjunka djupt ner i ditt eget hjärta! Lyssna själv till dem mycket noga.</v>
<v n="11">Sedan är du redo att gå till dina landsmän i landsflykt, och vare sig de lyssnar eller inte, ska du säga till dem: Så säger Herren Gud!"</v>
<v n="12">Sedan lyfte anden upp mig, och bakom mig hörde jag ett ljud som av en väldig jordbävning.</v>
<v n="13">Det var dånet av de levande varelsernas vingar när de rörde vid varandra, och ljudet av hjulen under dem.</v>
<v n="14" t="15">Anden lyfte alltså upp mig och förde mig bort till Tel-Abib, en annan koloni med judiska fångar vid kanalen Kebar. Jag kände mig arg och förbittrad, men Herrens hand var stark över mig. Där blev jag sittande bland dem i sju dagar, helt överväldigad.</v>
<v n="16">När sju dagar hade gått sa Herren till mig:</v>
<v n="17">"Du människa, jag har utsett dig till att vara en väktare för Israel. Lyssna till vad jag har att säga och varna dem.</v>
<v n="18">Om du inte varnar de ogudaktiga när jag vill att du ska säga till dem att de är dödsdömda och måste göra bättring för att få leva, då kommer de ändå att dö i sina synder, men dessutom ska jag kräva ut deras liv av dig.</v>
<v n="19">Men om du varnar dem och de ändå fortsätter att synda och vägrar att göra bättring, då kommer de att dö i sina synder, men du är utan skuld, för du har gjort allt du kunnat.</v>
<v n="20">Likaså om en gudfruktig man handlar orättfärdigt och du vägrar att varna honom för följderna kommer Herren att förgöra honom. Hans tidigare goda gärningar kan inte hjälpa honom, han ska dö i sin synd. Men du blir ansvarig för hans död, och jag kommer att straffa dig.</v>
<v n="21">Men om du varnar honom och han omvänder sig, då ska han få leva, och då har du också räddat ditt eget liv.</v>
<v n="22">Jag var maktlös i Guds hand, när han sa till mig: "Gå bort till dalen, så ska jag tala med dig där."</v>
<v n="23">Jag reste mig och gick dit. Där fick jag se Herrens härlighet, på samma sätt som i min första syn! Då föll jag raklång på marken med ansiktet mot jorden.</v>
<v n="24">Sedan kom anden in i mig och reste mig upp på fötterna. Han talade till mig och sa: "Gå och lås in dig i ditt hus!</v>
<v n="25">Jag ska göra dig förlamad, så att du inte kan gå därifrån.</v>
<v n="26">Jag ska låta din tunga fastna i gommen, så att du inte kan tala bestraffande till dem, när de är upproriska.</v>
<v n="27">Bara när jag ger dig ett budskap ska jag lösa din tunga och låta dig tala, och du ska säga till dem: 'Så säger Herren Gud! Några kommer att lyssna, andra kommer inte att göra det, för de är ett upproriskt folk.'"</v>
</c>
<c n="4">
<v n="1" t="2">"Du människa, ta nu en lertavla och lägg den framför dig och rita en karta över Jerusalem på den. Rita belägringsvallar och fiendeläger omkring staden och murbräckor runt murarna.</v>
<v n="3">Ta en järnplåt och sätt upp den som en mur mellan dig och staden. Visa sedan hur en fiendearmé kan komma och belägra och inta Jerusalem.Varje detalj har sin särskilda betydelse. Jag vill varna Israels folk.</v>
<v n="4" t="5">Ligg sedan på din vänstra sida i 390 dagar och bär på Israels 390 år av synd.</v>
<v n="6">Sedan ska du vända dig om och ligga på din högra sida i fyrtio dagar. Det är tiden för Judas synd. Varje dag motsvarar ett år.</v>
<v n="7">Ligg där med din arm utsträckt över Jerusalem och profetera över staden. Detta förutsäger stadens straff.</v>
<v n="8">Jag ska binda dig, så att du inte kan vända dig om från den ena sidan till den andra förrän du har legat det antal dagar som var bestämt för belägringen.</v>
<v n="9">Under de första 390 dagarna ska du äta bröd, bakat av mjöl som är en blandning av vete, korn, bönor, linsärter, hirs och spält. Blanda de olika mjölsorterna i en kruka.</v>
<v n="10">Väg upp tjugo siklar (cirka 200 gram) för varje dag och ät vid bestämda tider.</v>
<v n="11">Av vatten får du dricka en sjättedels hin (cirka 6 deciliter) dagligen.</v>
<v n="12">Varje dag ska du ta mjöl och baka det som man bakar en kornkaka. Medan allt folket ser på ska du baka det över en eld, och som bränsle ska du använda torkad avföring. Sedan ska du äta upp kakan.</v>
<v n="13">Med detta vill jag, Herren, säga att Israel ska äta orent bröd i de hedniska länder som jag ska leda bort dem till!"</v>
<v n="14">Då sa jag: "Herre, måste jag orena mig? Jag har aldrig varit oren förr! Från det jag var barn och till nu har jag aldrig ätit något djur som dött av sjukdom eller som jag funnit ihjälrivet eller självdött. Och jag har aldrig ätit något av de djur som är förbjudna i vår lag."</v>
<v n="15">Då sa Herren: "Du kan få använda kogödsel i stället för människospillning."</v>
<v n="16">Sedan sa han till mig: "Du människa, brödet kommer att bli ransonerat i Jerusalem. Det kommer att vägas upp med största omsorg och ätas med oro. Och vattnet kommer att bli uppmätt och utdelat i småskvättar, och folket ska dricka det med förfäran.</v>
<v n="17">Jag ska se till att folket lider brist på både bröd och vatten. De kommer att se på varandra med skräck i blicken och tyna bort på grund av sin synd."</v>
</c>
<c n="5">
<v n="1">"Du människa, ta ett skarpt svärd som rakkniv och raka av dig hår och skägg. Väg upp håret i tre lika delar.</v>
<v n="2">En tredjedel ska du lägga på ritningen över Jerusalem. När belägringsdagarna är över, ska du bränna det där. En annan tredjedel ska du sprida runt ritningen av staden och slå på det med svärd. Den sista tredjedelen ska du sprida för vinden. Jag ska jaga mitt folk med svärd.</v>
<v n="3">Behåll några hårstrån som du gömmer i en mantelflik.</v>
<v n="4">Kasta till sist några hårstrån i elden, för en eld ska komma från denna rest och förgöra hela Israel."</v>
<v n="5" t="7">Herren Gud säger: "Detta visar vad som kommer att hända med Jerusalem. Stadens invånare har vänt sig bort från mina lagar och varit ogudaktigare än sina grannfolk.</v>
<v n="8">Därför säger jag, Herren, din Gud, att till och med jag är emot dig och ska straffa dig i allas åsyn.</v>
<v n="9">Jag ska straffa dig hårdare än jag någonsin gjort eller kommer att göra, för de fruktansvärda synder du har begått.</v>
<v n="10">Föräldrar kommer att äta sina egna söner, och söner kommer att äta sina föräldrar. Och de som överlever kommer att bli spridda över hela världen.</v>
<v n="11">Därför att du har orenat mitt tempel med avgudar och avgudaoffer, kommer jag inte att ha något förbarmande med dig.</v>
<v n="12">En tredjedel av dig ska dö av hunger och pest, en tredjedel ska slås av fienden och en tredjedel ska spridas för vinden, men jag ska låta fiendens svärd förfölja dig.</v>
<v n="13">Till slut ska min vrede lägga sig, och hela Israel ska förstå att jag menar vad jag säger.</v>
<v n="14">Jag ska göra dig till ett varnande exempel för alla grannfolk och alla som på sina resor passerar ruinerna i ditt land.</v>
<v n="15">Du ska bli till åtlöje för hela världen och ett avskräckande exempel för alla, så att de kan se vad som händer när Herren vänder sig mot ett helt folk med sin skarpa tillrättavisning. Jag, Herren, har sagt detta!</v>
<v n="16">Jag ska låta dig drabbas av hunger som ska förgöra dig. Hungersnöden ska bli värre och värre tills varenda brödbit tagit slut.</v>
<v n="17">Inte bara hungersnöd ska komma! Vilda djur ska också anfalla och döda dig och dina barn. Epidemier och krig ska komma över ditt land, och fiendens svärd ska genomborra dig. Jag, Herren, säger detta!"</v>
</c>
<c n="6">
<v n="1">På nytt kom ett budskap från Herren:</v>
<v n="2">"Du människa, se ut över Israels berg och profetera mot dem.</v>
<v n="3">Säg till dem: O, Israels berg, hör budskapet från Herren Gud till er och till floder och dalar. Jag, ja också jag, Herren, ska låta krig komma över er och förgöra era avgudar.</v>
<v n="4" t="7">Alla era städer ska förstöras och brännas ner, och avgudarnas altaren ska överges. Era gudar ska krossas. Deras tillbedjares ben ska ligga utspridda runt varje altare. Då ska ni till slut förstå att jag är Herren.</v>
<v n="8">Men jag ska låta några få av mitt folk komma undan för att sedan spridas bland världens nationer.</v>
<v n="9">När de då befinner sig i landsflykt i olika länder, ska de komma ihåg mig. Jag ska göra dem förkrossade i sin trolöshet och ta bort deras kärlek till avgudar. Jag ska göra så att deras ögon, som varit tända av lust, inte längre far efter andra gudar. De ska till slut avsky sig själva för all sin ogudaktighet.</v>
<v n="10">De kommer att inse att jag ensam är Gud och att jag inte bedrog dem, när jag talade om för dem att allt detta skulle hända.</v>
<v n="11">Herren Gud säger: Visa öppet er ånger och bekänn allt det fruktansvärda ni gjort, för ni kommer att förgås genom krig, hungersnöd och epidemier.</v>
<v n="12">Epidemier ska döda dem som är i landsflykt. Krig ska förgöra dem som är kvar i Israel, och den som möjligen överlever kommer att dö av hunger. På så sätt ska jag uttömma min vrede över er.</v>
<v n="13">När era slagna ligger spridda bland avgudar och altaren på kullar och berg, under träd och lummiga ekar där de offrat rökelseoffer till sina gudar, då ska ni förstå att jag ensam är Gud.</v>
<v n="14">Jag ska krossa er och göra era städer öde, från öknen i söder till Dibla i norr. Då ska ni förstå att jag är Herren."</v>
</c>
<c n="7">
<v n="1">Detta budskap kom också till mig från Gud:</v>
<v n="2">"Säg till Israel: Vart du än ser - mot öster, väster, norr eller söder - är det slut med ditt land.</v>
<v n="3">Det finns inte längre något hopp för dig, för jag ska låta min vrede komma över dig, därför att du har tillbett avgudar.</v>
<v n="4">Jag ska vända mina ögon från dig och inte visa någon barmhärtighet. Jag ska verkligen betala igen för allt du har gjort mot mig, och du ska få veta att jag är Herren."</v>
<v n="5" t="6">Herren Gud säger: "Med den ena olyckan efter den andra ska jag förgöra dig. Slutet har kommit, och bara domen väntar.</v>
<v n="7">Israel, det är dags för dom! Tiden är inne och bedrövelsens dag närmar sig. Det är en dag av ångest i stället för glädje!</v>
<v n="8" t="9">Snart ska jag tömma ut min vrede och straffa dig för all din ondska. Jag ska inte ha något förbarmande med dig, och du ska veta att jag, Herren, är den som gör det.</v>
<v n="10" t="11">Domens dag har kommit. Din ondska och högfärd har nått sin höjdpunkt. Ingen av ditt folk ska bli kvar och inget av värde återstå. All din härlighet ska försvinna och ingen ska finnas kvar som kan gråta över ditt öde.</v>
<v n="12">Ja, stunden kommer, dagen drar allt närmare. Det ska inte finnas något att köpa eller sälja, för Guds vrede vilar över landet.</v>
<v n="13">Och även om det finns någon köpman vid liv, ska det vara slut med alla hans affärer, för Gud har sagt sitt om Israel. Inte en enda av dem ska överleva.</v>
<v n="14">Trumpeterna ljuder bland Israels trupper: 'Mobilisera!' Men inte en enda lyssnar, för min vrede vilar över dem alla.</v>
<v n="15">Om ni går utanför murarna, finns fienden där och dödar er. Om ni stannar inne i staden, ska hunger och sjukdom göra slut på er.</v>
<v n="16">De som flyr upp i bergen kommer att vara som ensamma, klagande duvor i bergsklyftorna. Alla kommer att gråta över sina synder.</v>
<v n="17">Alla kommer att stå där handfallna och med skakande knän.</v>
<v n="18">Ni ska klä er i säcktyg, och skräck och skam ska komma över er. Ni ska raka era huvuden i sorg och ånger.</v>
<v n="19">Era pengar kan ni lika gärna kasta ut på gatan, för de kommer inte att ha något värde på denna vredens dag. De ska varken tillfredsställa er eller ge er mat, för det är kärleken till dem som ligger bakom er synd.</v>
<v n="20">Jag gav er guld som ni skulle använda till att smycka templet, men i stället använde ni det till avgudar! Därför ska jag ta alltsammans ifrån er.</v>
<v n="21">Jag ska ge det till främlingar och till ogudaktiga människor som byte. Dessa människor kommer att orena mitt tempel.</v>
<v n="22">Jag ska vända mig bort och inte se på. Som rövare ska de plundra skattkamrarna och lämna templet i ruiner.</v>
<v n="23">Gör i ordning kedjor för mitt folk, för landet är fullt av blod. Jerusalem är en våldets stad, och därför kommer jag att sända dess invånare bort i slaveri.</v>
<v n="24">Jag ska krossa er högfärd genom att leda de värsta nationerna mot Jerusalem. De ska inta era hem och bryta ner alla de befästningsverk ni är så stolta över och orena ert tempel.</v>
<v n="25">Tiden har kommit, då jag ska göra slut på Israel. Ni ska längta efter fred, men inte få någon.</v>
<v n="26" t="27">Olycka på olycka ska drabba er, sorgebud och katastrofer ska avlösa varandra! Ni ska längta efter en profet som ska kunna leda er, men prästerna, de äldste, kungarna och furstarna kommer att stå hjälplösa och gråta i förtvivlan. Folket ska darra av fruktan, för jag ska betala igen för deras ondska och ge dem vad de förtjänar. Då ska de förstå att jag är Herren."</v>
</c>
<c n="8">
<v n="1">På femte dagen i sjätte månaden av kung Jojakins sjätte år i fångenskap, kom Guds kraft över mig, där jag satt i mitt hem och samtalade med de äldste i Juda.</v>
<v n="2">Jag såg något som verkade vara en människa. Från midjan och nedåt var han som gjord av eld, och från midjan och uppåt var han som av glödande metall.</v>
<v n="3">Han sträckte fram något som liknade en hand och tog tag i mitt hår. Och anden lyfte upp mig i skyn, och jag förflyttades till Jerusalem, till den norra porten, där den stora avgudabild fanns som hade upprört Herren.</v>
<v n="4">Plötsligt var Israels Guds härlighet där, precis som jag tidigare hade sett den nere i dalen.</v>
<v n="5">Han sa till mig: "Du människa, titta åt norr!" Jag gjorde som jag blivit tillsagd, och där, på norra sidan om altaret, stod verkligen avgudabilden.</v>
<v n="6">Och han sa: "Du människa, ser du vad det är de gör? Ser du vilka fruktansvärda synder Israels folk begår här, när de driver ut mig ur templet? Men följ med, så ska jag visa dig det som är ännu värre!"</v>
<v n="7">Han ledde mig bort mot ingången till templets förgård, där jag fick se ett hål i väggen.</v>
<v n="8">"Bryt dig igenom väggen" sa han. Jag gjorde det och upptäckte en dörr in till ett hemligt rum.</v>
<v n="9">"Fortsätt in och se den ondska som förekommer där!"</v>
<v n="10">Jag gick in. Väggarna var täckta av bilder på ormar, ödlor och andra orena varelser, förutom alla de olika avgudabilder som Israels folk tillbad.</v>
<v n="11">Sjuttio av de äldste i Israel stod där tillsammans med Jaasanja, Safans son, och tillbad bilderna. Var och en av dem hade ett rökelsekar i handen, och ett tjockt moln av rökelse svävade över deras huvuden.</v>
<v n="12">Då sa Herren till mig: "Du människa, har du sett vad de äldste i Israel sysslar med? Så här säger de: 'Herren ser oss inte, för han har glömt oss!'"</v>
<v n="13">Sedan tillade han: "Kom, så ska jag visa dig ännu värre synder än dessa!"</v>
<v n="14">Han ledde mig till templets norra port, och där satt kvinnor och grät inför sin gud Tammus.</v>
<v n="15">"Nu har du också sett det?" sa han. "Men jag ska visa dig ännu värre synder än dessa!"</v>
<v n="16">Så ledde han mig till templets inre förgård och där, vid dörren mellan förhuset och kopparaltaret, stod omkring femtio män med ryggarna mot Herrens tempel, vända mot öster, och tillbad solen!</v>
<v n="17">"Vad säger du om detta?" frågade han. "Betyder det inget för Juda folk att de syndar så fruktansvärt och leder hela nationen in i avgudadyrkan och på detta sätt uppväcker min vrede?</v>
<v n="18">Jag ska behandla dem därefter. Jag ska varken tycka synd om dem eller skona dem, och hur de än ropar om nåd ska jag inte lyssna."</v>
</c>
<c n="9">
<v n="1">Sedan ropade han högt: "Sänd efter stadens väktare! Säg till dem att ta med sig sina vapen!"</v>
<v n="2">När han ropade kom sex män ut genom den övre norra porten, och var och en av dem var beväpnad med dödsbringande vapen. En sjunde hade linnekläder och ett pennskrin fastbundet vid midjan. De gick allesammans in i templet och ställde sig vid kopparaltaret.</v>
<v n="3">Och Israels Guds härlighet höjde sig från keruberna som den hade vilat på och flyttade sig till templets ingång.Herren ropade till mannen som hade pennskrinet</v>
<v n="4">och sa till honom: "Gå runt på Jerusalems gator och gör ett märke i pannan på varje människa som gråter och suckar över all den synd hon ser omkring sig."</v>
<v n="5">Sedan hörde jag Herren säga till de andra männen: "Följ efter honom och döda alla som inte har märket på pannan. Låt ingen komma undan!</v>
<v n="6">Döda dem allesammans, gamla och unga, ja, även kvinnor, flickor och barn. Men rör inte dem som har märket i pannan. Börja här utanför templet!"De började alltså med att döda de sjuttio äldste, som stod framför templet.</v>
<v n="7">Och han sa: "Orena templet! Fyll förgården med kropparna av dem ni dödat! Gå nu!"De gick då ut i staden och gjorde som de hade blivit tillsagda.</v>
<v n="8">Medan de utförde sina order, var jag ensam. Jag föll ner på marken med ansiktet mot jorden och ropade: "O, Herre, min Gud! Ska din vrede mot Jerusalem utplåna allt som finns kvar i Israel?"</v>
<v n="9">Men han sa till mig: "Israels och Judas synder är så stora, och hela landet är fullt av blod och orättvisa. Man säger: 'Herren ser inget! Han har glömt oss!'</v>
<v n="10">Därför kommer jag inte att skona dem eller ha något förbarmande med dem utan betala igen för allt vad de har gjort."</v>
<v n="11">Då kom mannen i linnekläder tillbaka och sa: "Jag har utfört uppdraget du gav mig."</v>
</c>
<c n="10">
<v n="1">Över kerubernas huvuden visade sig plötsligt en tron av vacker blå safir.</v>
<v n="2">Herren sa till mannen i linnekläderna: "Gå in mellan de snurrande hjulen under keruberna, ta en handfull brinnande kol och sprid ut dem över staden."Han gjorde det medan jag såg på.</v>
<v n="3">Keruberna stod vid södra delen av templet när mannen gick in, och härlighetens moln uppfyllde den inre förgården.</v>
<v n="4">Sedan höjde sig Herrens härlighet från keruberna och flyttade sig till tempelingången. Templet fylldes av molnet, och hela förgården var full av glansen från Guds härlighet.</v>
<v n="5">Ljudet av kerubernas vingar var som den Allsmäktiges röst när han talar, och det hördes tydligt ut till yttre förgården.</v>
<v n="6">När Herren bad mannen i linnekläderna att gå in mellan keruberna och ta en handfull brinnande kol, som fanns mellan hjulen, gick han in och ställde sig bredvid ett av hjulen.</v>
<v n="7" t="8">En av keruberna sträckte ut sin hand (varje kerub hade något som liknade människohänder under sina vingar) och tog några glödande kol från den flammande elden mellan keruberna och lade dem i händerna på mannen med linnekläderna. Han tog emot kolen och gick ut därifrån.</v>
<v n="9" t="13">Var och en av de fyra keruberna hade ett hjul bredvid sig. Jag hörde att man kallade dem 'de vinande hjulen'. Vart och ett av dem hade ett annat hjul insatt i sig. De gnistrade som krysolit. På grund av hjulens konstruktion kunde keruberna gå rakt fram åt alla fyra hållen. De behövde inte vända sig när de ändrade riktning, utan kunde gå åt de fyra håll som deras ansikten var vända mot. Vart och ett av de fyra hjulen var täckt med ögon, både på hjulringarna och ekrarna.</v>
<v n="14">Var och en av keruberna hade fyra ansikten, det första liknade en tjur, det andra en människa, det tredje ett lejon och det fjärde en örn.</v>
<v n="15" t="16">Detta var samma varelser som jag hade sett vid kanalen Kebar, och när de flög upp i luften följde också hjulen med dem.</v>
<v n="17">När keruberna stod stilla var hjulen också stilla, för kerubernas ande fanns i hjulen.</v>
<v n="18">Sedan flyttade sig Herrens härlighet från tempeldörren och kom över keruberna.</v>
<v n="19">Medan jag stod där och såg på, flög keruberna med hjulen bredvid sig till templets östra port. Och Israels Guds härlighet var över dem.</v>
<v n="20">Det var samma levande varelser som jag hade sett under Israels Gud vid kanalen Kebar. Jag visste att det var desamma,</v>
<v n="21">för var och en hade fyra ansikten och fyra vingar med något som liknade människohänder under vingarna.</v>
<v n="22">Deras ansikten var också likadana som dem jag hade sett vid kanalen, och de färdades rakt fram, precis som de andra hade gjort.</v>
</c>
<c n="11">
<v n="1">Sedan lyfte anden upp mig och förde mig över till templets östra port, där jag fick se tjugofem av de mest framstående männen i staden och bland dem de två officerarna Jaasanja, Assurs son, och Pelatja, Benajas son.</v>
<v n="2">Då sa anden till mig: "Du människa, det är de här männen som är skyldiga till alla de dåliga råd som man får i den här staden.</v>
<v n="3">De säger till folket: 'Nu är det dags att bygga upp Jerusalem, för vår stad är som en sköld av järn och kommer att skydda oss från allt ont.'</v>
<v n="4">Därför ska du, människa, profetera högt och tydligt mot dem."</v>
<v n="5">Sedan kom Herrens Ande över mig och sa till mig att säga detta: "Herren säger till Israels folk: Är det så ni säger? Ja, jag vet det, för allt som ni tänker känner jag till. Jag vet om varje tanke ni får.</v>
<v n="6">Ni har dödat oavbrutet och fyllt gatorna i staden med era offer.</v>
<v n="7">Därför säger Herren Gud: Tror ni att den här staden är som en sköld av järn? Nej, det är den inte! Den kommer inte att skydda er. Era slagna kommer att få ligga kvar bakom den skölden, men ni kommer att släpas fram och dödas.</v>
<v n="8">Jag kommer att utsätta er för det krig ni har varit så rädda för, säger Herren Gud,</v>
<v n="9">och jag kommer att ta er bort från Jerusalem och överlämna åt främlingar att verkställa min dom över er.</v>
<v n="10">Ni ska alla bli dödade, och jag ska låta döma er vid Israels gränser, och ni ska förstå att jag är Herren.</v>
<v n="11">Nej, den här staden kommer inte att vara någon järnsköld för er, som ni skulle kunna känna er trygga bakom. Jag kommer att jaga er ända bort till Israels gräns,</v>
<v n="12">och ni ska förstå att jag är Herren. Ni har inte varit lydiga mot mig utan i stället följt sedvänjorna hos folken runt omkring er."</v>
<v n="13">Medan jag profeterade dog plötsligt Pelatja, Benajas son. Då föll jag ner med ansiktet mot marken och ropade: "Herre, min Gud, tänker du döda varenda en i Israel?"</v>
<v n="14">Än en gång kom ett budskap från Herren:</v>
<v n="15">"Du människa, de som finns kvar i Jerusalem säger om sina landsflyktiga bröder: 'Det är för att de var så syndiga som Herren lät dem bli bortförda. Nu har Herren gett oss deras land!'</v>
<v n="16">Men tala om för dem som lever i landsflykt att Herren Gud säger: Även om jag har förskingrat er till alla länder i hela världen, kommer jag ändå att beskydda er under den tid ni är där,</v>
<v n="17">och jag kommer att samla er från de länder dit ni blivit spridda och ge er Israels land.</v>
<v n="18">När ni kommer tillbaka, ska ni utplåna varje spår av denna avgudadyrkan.</v>
<v n="19">Jag ska göra er ens till sinnes och ge er en ny ande. Jag ska ta bort era hjärtan av sten och ge er hjärtan fyllda av kärlek till Gud,</v>
<v n="20">så att ni lyder mina lagar och blir mitt folk, och jag alltid kan vara er Gud.</v>
<v n="21">Men beträffande dem som nu längtar efter avgudar i Jerusalem, kan jag bara säga att jag ska betala igen dem för deras synder", säger Herren Gud.</v>
<v n="22">Sedan bredde keruberna ut sina vingar, och över varelserna och deras hjul vilade Israels Guds härlighet.</v>
<v n="23">Och Herrens härlighet lämnade staden och stannade över berget öster om staden.</v>
<v n="24">Därefter förde Guds Ande mig tillbaka till Babylon, till de judar som levde i landsflykt där. Så slutade min syn över besöket i Jerusalem.</v>
<v n="25">Jag berättade för mina landsflyktiga landsmän allt som Herren hade visat mig.</v>
</c>
<c n="12">
<v n="1">På nytt kom ett budskap till mig från Herren:</v>
<v n="2">"Du människa", sa han. "Du bor bland rebeller, som kunde känna till sanningen om de bara ville. De kunde höra mig om de bara lyssnade, men det vill de inte,</v>
<v n="3">för de är upproriska. Därför ska du klart och tydligt visa dem vad det innebär att bli driven i landsflykt. Packa så mycket du kan bära på ryggen och lämna ditt hem. Gå mitt på ljusa dagen, så att alla kan se det, för det kan ju hända att de inser vad det betyder, trots att de är så upproriska.</v>
<v n="4">Lägg ut din packning utanför huset redan mitt på dagen, så att alla kan se den. Lämna sedan huset på kvällen, som om du gav dig av i landsflykt och skulle börja en lång vandring.</v>
<v n="5">Gräv dig igenom stadsmuren medan de ser på, och bär ut dina tillhörigheter genom hålet.</v>
<v n="6">Låt dem se på när du lägger packningen på dina axlar, och vandra så iväg, bort i natten. Hölj över ditt ansikte och se dig inte omkring. Detta ska vara ett tecken för folket i Israel på allt det onda som ska komma över Jerusalem."</v>
<v n="7">Jag gjorde som jag hade blivit tillsagd. Jag plockade ut så mycket jag kunde bära av mina tillhörigheter mitt på ljusa dagen, och på kvällen gjorde jag ett hål i muren med händerna. Med packningen på mina axlar gick jag ut i mörkret, medan folket såg på.</v>
<v n="8">Följande morgon fick jag detta budskap från Herren:</v>
<v n="9">"Du människa, har inte dessa rebeller, Israels folk, frågat vad allt det här betyder?</v>
<v n="10">Tala då om för dem att Herren Gud säger att det är ett budskap till kung Sidkia i Jerusalem och till allt folket i Israel.</v>
<v n="11">Förklara för dem att det du gjorde var en demonstration av vad som kommer att hända dem, för de ska drivas ut ur sina hem och sändas bort i landsflykt.</v>
<v n="12">Till och med kung Sidkia ska gå ut på natten genom ett hål i muren och bara ta med sig det han kan bära. Han ska täcka över sitt ansikte och inte kunna se.</v>
<v n="13">Jag ska fånga honom i mitt nät och föra honom till Babylon, kaldeernas land. Själv ska han inte kunna se något, och han kommer att dö där.</v>
<v n="14">Jag ska sprida hans tjänare och livvakter åt alla väderstreck och jaga dem med svärd.</v>
<v n="15">Och när jag sprider ut dem bland folken, då ska de veta att jag är Herren.</v>
<v n="16">Men jag ska skona några, och de ska varken dö i krig eller av hungersnöd eller sjukdom. Jag ska rädda dem så att de kan bekänna för folken hur onda de har varit, och de ska då veta att jag är Herren."</v>
<v n="17">Därefter kom det här budskapet till mig från Herren:</v>
<v n="18">"Du människa, du ska bäva när du äter din mat! Ransonera vattnet, som om det var det sista du hade,</v>
<v n="19">och säg till folket: Herren Gud säger att Israels folk och Jerusalem för sina synders skull ska tvingas ransonera sin mat med stor omsorg och i förtvivlan dricka av det lilla vatten som finns.</v>
<v n="20">Städer ska förgöras och åkrar ligga öde, och ni ska förstå att jag är Herren."</v>
<v n="21">På nytt kom ett budskap från Herren till mig:</v>
<v n="22">"Du människa, hur lyder ordspråket man använder i Israel? 'Med tiden blir alla profeter lögnare'.</v>
<v n="23">Herren Gud säger: Jag ska göra slut på detta ordspråk, så att de inte använder det längre. Säg dem detta i stället: 'Det är dags för alla dessa profetior att uppfyllas.'</v>
<v n="24">Då ska ni få se vad det blir av alla falska förutsägelser om fred och trygghet för Jerusalem.</v>
<v n="25">Jag är Herren! Vad jag hotar med sker alltid. Det kommer inte att dröja längre, märk det, ni rebeller i Israel! Jag kommer att fullfölja mina hotelser under er egen livstid!" säger Herren Gud.</v>
<v n="26">Sedan kom detta budskap:</v>
<v n="27">"Du människa, Israels folk säger: 'Hans syner ligger långt, långt fram i tiden.'</v>
<v n="28">Säg därför till dem: 'Herren Gud säger: Det är slut på alla uppskov! Jag kommer att göra det nu!'"</v>
</c>
<c n="13">
<v n="1">Sedan kom detta budskap till mig:</v>
<v n="2" t="3">"Du människa, profetera mot de falska profeterna i Israel, som hittar på sina egna syner och påstår sig komma med budskap från mig, fast jag aldrig någonsin har talat till dem. Ve dem!</v>
<v n="4">Lyssna Israel! Dessa dina 'profeter' är som schakaler bland ruiner. Allt omkring dem är död!</v>
<v n="5">Vad har ni egentligen åstadkommit för att bygga upp Israels försvar så att det kan stå emot på Herrens dag? Har ni styrkt Israel i Herren?</v>
<v n="6">Dina profeter ljuger och säger: 'Våra budskap är från Gud!' Men Gud har inte sagt dem något, och ändå räknar de med att han ska uppfylla deras egna 'profetior'.</v>
<v n="7">Visst är det fråga om falska budskap när man påstår att de kommer från Herren, fast han aldrig har sagt något!</v>
<v n="8">Därför säger Herren Gud: Jag ska förgöra er på grund av era falska syner och alla era lögner.</v>
<v n="9">Jag ska motarbeta er, och ni ska inte längre tillhöra ledarna i Israel. Jag ska utplåna era namn, och ni ska aldrig mer få se ert eget land igen. Då ska ni förstå att jag är Herren.</v>
<v n="10">Dessa onda män bedrar ju mitt folk genom att säga: 'Gud kommer att sända fred', när det inte alls ingår i min plan! Mitt folk bygger en bräcklig mur, och deras profeter prisar dem för detta!</v>
<v n="11">Säg till dessa ogudaktiga byggnadsarbetare att deras mur kommer att rasa samman. En väldig regnstorm kommer att underminera den, och stora hagel och väldiga stormar ska bryta ner den.</v>
<v n="12">Och när muren faller kommer folket att ropa: 'Varför talade ni inte om för oss att den inte var stark nog? Varför kalkade ni den och dolde bristerna?'</v>
<v n="13">Ja, den kommer verkligen att falla. Herren Gud säger: Jag kommer att sopa bort den med min vredes hagel och min ilskas regnstorm.</v>
<v n="14">Jag kommer att bryta ner er kalkade mur, och den kommer att falla över er och krossa er. Då ska ni förstå att jag är Herren.</v>
<v n="15">Så ska äntligen min vrede mot muren vara uttömd. Om dem som prisade den ska jag säga: Både muren och dess byggare är borta.</v>
<v n="16">De var falska profeter och påstod att Jerusalem skulle få leva i fred när det inte finns någon fred, säger Herren Gud.</v>
<v n="17">Du människa, tala också till de kvinnliga profeter, som inbillar sig att Gud har gett dem budskap.</v>
<v n="18">Herren säger: Stackars dessa kvinnor, som drar förbannelse över mitt folk, över både gammal och ung, genom att binda amuletter kring deras handleder och förse dem med magiska slöjor, så att de kan få makt över andra människor. De vägrar till och med att ge hjälp, om de inte själva vinner något på det.</v>
<v n="19">För några få nävar korn eller ett stycke bröd är de beredda att vända mitt folk ifrån mig! De som annars inte behövde dö har blivit ledda till död! Och de har ljugit och lovat liv åt sådana som inte skulle leva.</v>
<v n="20">Därför säger Herren: Jag kommer att krossa er, därför att ni jagar mitt folks själar med alla era magiska amuletter. Jag ska slita bort amuletterna och befria mitt folk. De ska flyga ut i frihet som burfåglar som kommit ut ur sina burar.</v>
<v n="21">Jag ska dra av dem de magiska slöjorna och rädda dem undan er. De ska inte längre vara era offer, och ni ska förstå att jag är Herren.</v>
<v n="22">Era lögner har slagit ner modet på de rättfärdiga, trots att jag inte ville det. Ni har uppmuntrat de ogudaktiga genom att lova dem liv, fastän de fortsätter i sin synd.</v>
<v n="23">Men nu ska ni inte längre tillåtas att ljuga. Nu ska ni inte längre kunna bedra någon med syner som ni aldrig sett eller utöva er magi. Jag ska befria mitt folk ur era händer och förgöra er, och ni ska veta att jag är Herren."</v>
</c>
<c n="14">
<v n="1">Då kom några av de äldste i Israel till mig och bad om ett budskap från Herren,</v>
<v n="2">och detta är det budskap som Herren gav:</v>
<v n="3">"Du människa, avgudarna har fått makt över dessa män. Ska då jag låta dem be mig om vad som helst?</v>
<v n="4">Säg till dem vad Herren Gud säger: Jag, Herren, ska själv ta itu med alla som tillber avgudar och sedan kommer och ber mig om hjälp.</v>
<v n="5">Jag kommer att straffa alla som har vänt sig bort från mig för avgudars skull.</v>
<v n="6" t="7">Varna dem därför och tala om att Herren Gud säger: Omvänd er, förstör avgudarna och sluta upp att dyrka dem! Jag, Herren, ska själv straffa var och en bland Israels folk och bland de främlingar som bor hos er, som överger mig för avgudars skull och sedan ändå kommer till profeten för att be om hjälp och råd.</v>
<v n="8">Jag ska vända mig mot honom och göra honom till ett varnande exempel. Då ska ni veta att jag är Herren.</v>
<v n="9">Och om någon profet ändå ger honom ett budskap, så ska jag se till att det är falskt. En sådan profetia kommer inte att slå in, och jag kommer att stå emot den profet som uttalade den och utrota honom ur mitt rike Israel.</v>
<v n="10">Falska profeter och hycklare, onda människor, som säger att de vill höra mitt ord kommer att straffas tillsammans.</v>
<v n="11">Israels folk måste lära sig att inte överge mig. De ska leva som mitt folk och låta mig få vara deras Gud. Så säger Herren."</v>
<v n="12">Sedan kom detta budskap till mig från Herren:</v>
<v n="13">"Du människa, när folket i detta land syndar mot mig ska jag krossa dem och stoppa deras tillgång på livsmedel, så att hungersnöd gör slut på både människor och djur.</v>
<v n="14">Om Noa, Daniel och Job var här idag, skulle de bara kunna rädda sig själva och ingen annan genom sin rättfärdighet. Jag skulle förgöra resten av Israel, säger Herren Gud.</v>
<v n="15">Om jag lät rovdjur invadera landet och döda befolkningen, skulle det inte hjälpa</v>
<v n="16">om dessa tre män var här. De skulle inte ens kunna rädda sina egna barn. Bara de själva skulle bli räddade, men hela landet skulle ödeläggas. Detta försäkrar jag, Herren Gud.</v>
<v n="17">Eller om jag skulle låta krig komma över landet och uppmanade fiendens arméer att komma och förgöra allt,</v>
<v n="18">då skulle bara dessa tre män, om de fanns i landet, bli räddade, säger Herren Gud.</v>
<v n="19">Om jag skulle tömma ut min vrede genom epidemier, som dödade både människor och djur,</v>
<v n="20">då skulle bara Noa, Daniel och Job - om de levde där i landet - bli räddade, på grund av sin rättfärdighet, säger Herren Gud, men ingen annan skulle kunna tillgodogöra sig deras rättfärdighet.</v>
<v n="21">Herren säger: Fyra olika slag av dom kommer att drabba Jerusalem och utplåna allt levande: krig, hungersnöd, vilda djur och epidemier.</v>
<v n="22">Några få kommer att överleva och förena sig med er som redan lever i landsflykt i Babylon. Då ska ni med egna ögon se hur syndiga de är och förstå att det var rätt av mig att förstöra Jerusalem.</v>
<v n="23">När ni möter dem, kommer ni att hålla med om att det inte är utan orsak som allt detta har hänt Israel."</v>
</c>
<c n="15">
<v n="1">Sedan kom detta budskap till mig från Herren:</v>
<v n="2">"Du människa, till vad nytta är träet i en vinstock? Går den att jämföra med andra träslag?</v>
<v n="3">Nej, inte ens till pinnar att hänga upp krukor och kärl på kan den användas!</v>
<v n="4">Den duger möjligen till ved.</v>
<v n="5" t="6">Om den är så oanvändbar från början, vad återstår då när den har kastats i elden och brunnit till aska?Detta är vad jag vill säga med detta, säger Herren Gud: Jerusalems folk kan liknas vid en vinstock, och jag låter dem brinna tillsammans med skogens alla träd!</v>
<v n="7">Jag ska själv se till, att om de flyr undan en eld så ska de råka ut för en annan, och då ska ni förstå att jag är Herren.</v>
<v n="8">Jag ska göra landet öde därför att de tillber avgudar, säger Herren Gud."</v>
</c>
<c n="16">
<v n="1">Då kom än en gång ett budskap från Herren till mig:</v>
<v n="2">"Du människa, tala till Jerusalem om dess avskyvärda synder!</v>
<v n="3">Tala om för staden vad Herren Gud säger: Du är inte bättre än Kanaans folk. Din far var en amoré och din mor en hetit!</v>
<v n="4">När du föddes var det ingen som tog hand om dig. När jag såg dig första gången var din navelsträng inte avskuren, och du hade inte blivit tvättad och ingniden med salt. Du hade inte heller fått några kläder på dig.</v>
<v n="5">Ingen visade det minsta intresse för dig, och ingen hade förbarmande med dig eller tog hand om dig. Den dag du föddes var du ovälkommen och blev lämnad ute på marken för att dö.</v>
<v n="6" t="7">Men jag kom förbi och fick se dig där, liggande i ditt eget blod, och jag sa: 'Lev! Väx upp som en planta på fältet!' Och det gjorde du! Du blev lång, smärt och smidig, en juvel bland juveler. Du mognade till ung kvinna, välväxt och välformad, men fortfarande naken och oskyddad.</v>
<v n="8">När jag såg dig nästa gång var du giftasvuxen, och jag svepte min mantel omkring dig för att därmed bekräfta vår förlovning. Jag ingick ett förbund med dig, och så blev du min.</v>
<v n="9" t="10">Efter bröllopet gav jag dig vackra, fint broderade kläder av linne och siden och skor av läder.</v>
<v n="11">Jag gav dig vackra smycken, armband och halskedjor,</v>
<v n="12">näsring, örhängen och en vacker krona.</v>
<v n="13">Så blev du smyckad med guld och silver och kläder av linne och siden med fina broderier. Du åt den finaste mat och blev allt skönare. Du blev en drottning!</v>
<v n="14">Du var känd bland folken för din skönhet, som var fullkomlig på grund av alla de gåvor jag gav dig, säger Herren Gud.</v>
<v n="15">Men du menade att du kunde klara dig utan mig och förlitade dig på din skönhet. Så gav du dig åt varenda man som kom i din väg. Alla som ville kunde sola sig i din glans.</v>
<v n="16">Alla de gåvor jag hade gett dig använde du för att göra avgudaskrin och smycka din säng till en prostituerads bädd. Något liknande har aldrig hänt tidigare.</v>
<v n="17">Du tog de juveler och smycken av guld och silver, som jag hade gett dig, och tillverkade bilder av män, som du sedan var otrogen med.</v>
<v n="18">Du använde de vackert broderade kläderna, som jag hade gett dig, till att täcka över dina avgudar! Min olja och min rökelse använde du för att tillbe dem!</v>
<v n="19">Kommer du ihåg att det var åt dem du satte fram det fina mjölet, oljan och honungen, som jag hade gett dig? Allt detta använde du som ett kärleksoffer åt dem!</v>
<v n="20">Du tog mina söner och döttrar, dem som du hade fött åt mig, och offrade dem till dina gudar. Var det inte nog att du lät prostituera dig?</v>
<v n="21">Måste du också bränna upp mina barn i elden på dessa främmande altaren?</v>
<v n="22">Och under alla dessa år av äktenskapsbrott och synd har du inte en enda gång tänkt på den tiden för länge sedan, när du var naken och låg i ditt eget blod.</v>
<v n="23">Olycka ska komma över dig, säger Herren Gud. I din ondska</v>
<v n="24">byggde du kärleksaltaren för dina älskare och avgudaaltaren på varje gata.</v>
<v n="25">Där bjöd du ut dig åt varenda man som kom vägen fram.</v>
<v n="26">Ja, du gick så långt i din prostitution, att du allierade dig med det vällustiga Egypten. Därför är min vrede stor.</v>
<v n="27">Det är därför jag har krossat dig. Jag har minskat ditt område och överlämnat dig åt dina fiender filisteerna, men till och med de är skakade över ditt handlande.</v>
<v n="28">Du har begått äktenskapsbrott med assyrierna också genom att alliera dig med dem och tillbe deras gudar. Det verkar som om du aldrig kunde få nog. Du var ändå inte tillfredsställd,</v>
<v n="29">utan du tillbad också gudar från den stora handelsnationen Babylon.</v>
<v n="30">Vilken dålig karaktär du har, säger Herren Gud, när du kan handla så! Du är en skamlös prostituerad,</v>
<v n="31">som bygger dina avgudaaltaren och dina glädjehus på varenda gata. Du är egentligen värre än en prostituerad, för du har varit så angelägen att synda att du inte ens har tagit betalt för din kärlek!</v>
<v n="32">Ja, du är en otrogen hustru, som lever tillsammans med andra män i stället för med din egen man.</v>
<v n="33" t="34">De prostituerade tar betalt för sina tjänster och får många gåvor. Men du ger gåvor i stället för att bli uppmärksammad. Du är inte som andra prostituerade. Du har varit tvungen att betala, men ingen betalar dig.</v>
<v n="35">Hör Herrens ord, du otrogna kvinna:</v>
<v n="36">Herren Gud säger: Jag ser dina hemska synder, din otrohet och dina älskare, din avgudadyrkan och blodet från dina barn som du har offrat till andra gudar.</v>
<v n="37">Därför kommer jag att samla alla dina allierade, dina älskare som du har syndat med, både dem du älskade och dem du hatade, och ställa fram dig naken inför dem.</v>
<v n="38">Jag kommer att straffa dig som man straffar en mörderska och en otrogen kvinna som bryter sitt äktenskap genom att leva med andra män.</v>
<v n="39">Jag ska överlämna dig till dina älskare, alla dessa folk, så att de kan förgöra dig. De kommer att riva ner dina bordeller och avgudaaltaren, klä av dig naken, ta ifrån dig dina dyrbara juveler och lämna dig där utskämd och fattig.</v>
<v n="40" t="41">De kommer att bränna ner dina hus inför ögonen på många andra kvinnor. Jag ska se till att du slutar upp med att gå till andra gudar och att du slutar betala dina allierade för deras kärlek.</v>
<v n="42">Sedan ska äntligen min vrede mot dig upphöra. Min svartsjuka ska ta slut. Jag ska vara tyst och inte längre låta min ilska gå ut över dig.</v>
<v n="43">Men först ska jag ge dig betalt för alla dina synder, säger Herren, därför att du inte har kommit ihåg vad jag gjorde för dig i din ungdom. Du har uppväckt min vrede genom allt du har gjort, och till alla dina andra fel kan läggas att du också är otacksam.</v>
<v n="44">'Sådan mor, sådan dotter!' Det är vad alla kommer att säga om dig.</v>
<v n="45">Din mor avskydde ju sin man och sina barn, och det gör du också. Du är precis lik dina systrar, för de övergav också sina män och sina barn. Ja, din mor måste ha varit en hetit och din far en amoré.</v>
<v n="46">Din äldre syster är Samaria, som bor tillsammans med sina döttrar norr om dig. Din yngre syster är Sodom, och hon och hennes döttrar bor i söder.</v>
<v n="47">Du har inte nöjt dig med att synda som de. På en mycket kort tid har du överträffat dem.</v>
<v n="48">Så sant jag lever, säger Herren Gud, Sodom och hennes döttrar har aldrig gjort vad du och dina döttrar gjort.</v>
<v n="49">Din syster Sodoms synder var högfärd, lättja och frosseri, och de fattiga fick svälta utanför hennes dörr.</v>
<v n="50">I sin fräckhet tillbad hon avgudar medan jag såg på, och därför krossade jag henne.</v>
<v n="51">Inte heller Samaria har begått ens hälften av dina synder. Du har tillbett avgudar i mycket större utsträckning än dina systrar. Därför verkar de närmast rättfärdiga i jämförelse med dig!</v>
<v n="52">Bli inte förvånad över att de får ett lindrigare straff! Dina synder är så fruktansvärda att dina systrar i jämförelse med dem verkar oskyldiga!</v>
<v n="53">Men ändå kommer jag en dag att ge både Sodom och Samaria och Juda en framtid.</v>
<v n="54">Ditt fruktansvärda straff kommer att bli en tröst för dem, för det kommer att bli mycket värre än deras.</v>
<v n="55">Ja, dina systrar Sodom och Samaria och alla deras invånare kommer att upprättas igen, och Juda kommer också att få bli vad det en gång var.</v>
<v n="56">Under din högfärds dagar satte du dig över Sodom.</v>
<v n="57">Men nu har din stora synd blivit uppenbar för hela världen, så nu är det du som får skämmas och vara föraktad, både av Edom och alla dess grannar och av filisteerna.</v>
<v n="58">Detta är en del av straffet för dina synder, säger Herren.</v>
<v n="59" t="60">Herren Gud säger: Jag ska ge dig vad du förtjänar för alla dina brutna löften. Utan vidare bröt du alla högtidliga löften till mig, men ändå håller jag det förbund som jag slöt med dig när du var ung. Jag ska ingå ett evigt förbund med dig.</v>
<v n="61">Du ska med skam tänka på allt ont du har gjort. Jag ska ge dig dina systrar Samaria och Sodom och göra dem till dina döttrar. Du ska regera över dem. Du kommer att förstå att du inte förtjänar detta, då du inte höll mitt förbund.</v>
<v n="62">Men jag kommer att förnya förbundet med dig, och du ska förstå att jag är Herren.</v>
<v n="63">Trots allt du har gjort kommer jag att ge dig nåd. Du kommer att sitta tyst och skämmas, när jag förlåter dig allt du har gjort, säger Herren."</v>
</c>
<c n="17">
<v n="1">Sedan kom detta budskap från Herren till mig:</v>
<v n="2">"Du människa, ge Israels folk den här gåtan:</v>
<v n="3" t="4">En stor örn med starka vingar och med fjädrar i många färger kom till Libanon. Han bröt av toppskottet på den högsta cedern och tog det med sig till ett land som bedrev handel. Där planterade han det i en stad med många köpmän.</v>
<v n="5">Han planterade utsäde från sitt land i bördig jord bredvid en bred flod, där det växte upp lika snabbt som pilträd.</v>
<v n="6">Det slog rot och blev en lågväxande men utbredd vinstock, som vände sig mot örnen och fick starka grenar med rikt lövverk.</v>
<v n="7">Men när en annan stor örn med väldiga vingar och stora fjädrar kom, sträckte vinstocken sina rötter och grenar mot honom i stället,</v>
<v n="8">fastän det redan var planterat i god jord och fick tillräckligt med vatten så att det kunde bära löv och frukt.</v>
<v n="9">Herren Gud frågar: Ska jag låta detta träd fortsätta att frodas och grönska? Nej! Jag ska dra upp det med rötterna! Jag ska hugga av dess grenar och låta löven falla av och vissna. Det kommer inte att krävas stor kraft att rycka upp det.</v>
<v n="10">Ska vinstocken få växa vidare i sin nya jord? Nej, den kommer att fullständigt torka bort när östanvinden blåser och dö i den jord där den växte så fint."</v>
<v n="11">Sedan kom detta budskap till mig från Herren:</v>
<v n="12" t="13">"Fråga rebellerna i Israel: Förstår ni gåtan om örnen? Jag ska berätta vad den betyder för er. Kung Nebukadnessar i Babylon, den första av de båda örnarna, kom till Jerusalem och förde bort dess kung och furstar, trädets högst belägna knoppar och skott, och tog dem med sig till Babylon. Nebukadnessar träffade en överenskommelse med en medlem av den kungliga familjen och fick honom att avlägga en trohetsed. Han tog en planta och planterade den i fruktbar jord bredvid en bred flod, och de högsta männen i Israels regering tog han som gisslan</v>
<v n="14">för att Israel inte skulle kunna bli starkt igen och göra uppror. Men genom att ändå hålla sina löften kunde Israel bli respekterat och överleva som nation.</v>
<v n="15">Men ändå gjorde Sidkia uppror mot Babylon och skickade sändebud till Egypten för att skaffa fram en stark armé med hästar så att han kunde strida mot Nebukadnessar. Men kommer Israel att lyckas efter att ha brutit alla sina löften på det sättet? Kommer hon att ha någon framgång?</v>
<v n="16">Nej, för så sant jag lever, säger Herren, ska Israels kung dö. Nebukadnessar kommer att rycka upp trädet med rot och allt! Sidkia ska dö i Babylon, där den kung bor som gav honom makten och vars förbund han övergav och bröt.</v>
<v n="17">Farao och hela hans armé ska misslyckas med att hjälpa Israel, när Babylons kung belägrar Jerusalem igen och dödar många.</v>
<v n="18">Kungen i Israel bröt det löfte han gett, och därför ska han inte komma undan.</v>
<v n="19">Herren Gud säger: Så sant jag lever ska jag straffa honom för att han bröt den ed han avlagt i mitt namn.</v>
<v n="20">Jag ska kasta mitt nät över honom, han kommer att fångas i min snara och jag ska ta med honom till Babylon. Där ska jag straffa honom för hans förräderi mot mig.</v>
<v n="21">De bästa soldaterna i Israel kommer att dödas i krig, och de som blir kvar i staden kommer att spridas för alla vindar. Då ska du veta att det är jag, Herren, som har talat.</v>
<v n="22" t="23">Herren Gud säger: Jag ska själv ta den finaste och spädaste kvisten från den högsta cederns topp och plantera den på toppen av Israels högsta berg. Den ska bli en ståtlig ceder som ska bära rikligt med frukt på sina grenar. Alla slags djur ska samlas under den, och fåglar ska bygga bo bland dess grenar.</v>
<v n="24">Och alla ska förstå att det är jag, Herren, som hugger ner de höga träden och låter de låga träden skjuta i höjden, att det är jag som låter gröna träd vissna och torra träd grönska. Jag, Herren, har sagt att jag ska göra det, och jag kommer också att göra det."</v>
</c>
<c n="18">
<v n="1">Sedan kom Herrens budskap till mig igen:</v>
<v n="2">"Varför använder folk det här ordspråket om Israels land: 'Barnen straffas för föräldrarnas synder'?</v>
<v n="3">Så sant jag lever, säger Herren Gud, ska ni inte längre använda det ordspråket i Israel,</v>
<v n="4">för det är jag som ska döma alla, både föräldrar och barn. Min regel är att var och en ska dö för sin egen synd.</v>
<v n="5">Men om någon gör vad som är rätt och riktigt,</v>
<v n="6">inte går upp i bergen för att delta i festerna som hålls för Israels avgudar och tillber dem, inte begår äktenskapsbrott och inte ligger med en kvinna under hennes menstruation,</v>
<v n="7">utan är en barmhärtig långivare som inte håller kvar den pant som fattiga låntagare har gett honom och inte heller rövar från andra, utan ger den hungrige mat och kläder åt den som behöver sådana, då ska han få leva. Om han ger lån utan ränta,</v>
<v n="8">avhåller sig från synd, är ärlig och rättvis när han ska döma andra</v>
<v n="9">och lyder mina lagar, då är han rättfärdig, säger Herren, och han ska få leva.</v>
<v n="10">Men om någon har en son som är en rövare eller mördare eller på annat sätt handlar orätt,</v>
<v n="11">som vägrar att följa Guds lagar och tillber avgudar på bergen och begår äktenskapsbrott, då ska han dö.</v>
<v n="12">Och om en sådan förtrycker den fattige och behövande och rövar från sina gäldenärer genom att vägra låta dem inlösa det som de har gett honom i pant, då ska han också dö. Om han älskar avgudar och tillber dem,</v>
<v n="13">om han lånar ut sina pengar mot ränta, ska han då få leva? Nej! Han måste dö, och han är själv skuld till det.</v>
<v n="14">Men om denne ogudaktige man i sin tur har en son som ser all sin fars ondska men fruktar Gud och vänder sig bort från ett sådant liv, så ska han få leva.</v>
<v n="15">Om han inte går upp till bergen och firar avgudarna eller tillber dem och inte heller begår äktenskapsbrott,</v>
<v n="16">om han är rättvis mot dem han lånar ut pengar till och inte rövar från dem, om han ger den hungrige mat och den behövande kläder,</v>
<v n="17">hjälper de fattiga och inte lånar ut pengar mot ränta, och lyder mina lagar, då ska han inte dö på grund av sin fars synder. Nej, han ska få leva.</v>
<v n="18">Men hans far ska dö för sina egna synder, eftersom han är ogudaktig och gör det som är ont.</v>
<v n="19">'Varför då?' frågar ni. 'Ska inte sonen få betala sin fars synder?' Nej! Om sonen gör det som är rätt och håller mina lagar, ska han få leva.</v>
<v n="20">Den som syndar är den som ska dö. Sonen ska inte bli straffad för sin fars synder, och inte heller fadern för sin sons. Den rättfärdige ska bli belönad för sin godhet och den ogudaktige för sin ondska.</v>
<v n="21">Men om en ogudaktig person vänder om från alla sina synder och lyder mina lagar och gör det som är rätt och rättfärdigt, så ska han också få leva.</v>
<v n="22">Alla hans gamla synder ska bli förlåtna, och han ska få leva eftersom han har omvänt sig.</v>
<v n="23">Tro inte att jag tycker om att se den ogudaktige dö! säger Herren. Nej, det enda jag vill är att han ska vända om från sina onda vägar och så få leva.</v>
<v n="24">Men om en rättfärdig vänder om från sin väg och börjar synda, ska han då tillåtas leva? Nej, naturligtvis inte. All hans tidigare rättfärdighet kommer att bli bortglömd, och han kommer att dö för sina synders skull.</v>
<v n="25">Ändå säger ni: 'Herren är inte rättvis!' Lyssna nu, ni Israels folk! Är det jag som är orättvis eller är det ni?</v>
<v n="26">När en rättfärdig människa upphör att vara rättfärdig och i stället börjar synda och dör i sin synd, så är det på grund av det onda hon har gjort.</v>
<v n="27">Och om en ogudaktig människa vänder om från sin ondska och lyder lagen och gör det som är rätt, så blir hon räddad.</v>
<v n="28">Därför att hon har tänkt över situationen och bestämt sig för att vända om från sina synder och leva ett gudfruktigt liv ska hon verkligen få leva.</v>
<v n="29">Och ändå fortsätter ni, Israels folk, att säga: 'Herren är orättvis!' Men det är ni som är orättvisa och inte jag.</v>
<v n="30">Jag kommer att döma var och en av er i Israel och straffa eller belöna var och en efter hans gärningar.</v>
<v n="31">Vänd därför om från era synder medan det ännu är tid. Kasta dem bakom er och ta emot ett nytt hjärta och en ny ande. Varför ska ni dö, ni Israels folk?</v>
<v n="32">Jag vill inte se er dö, säger Herren Gud. Vänd om, vänd om, så ska ni få leva!</v>
</c>
<c n="19">
<v n="1">Sjung denna klagosång för ledarna i Israel:</v>
<v n="2">Din mor var som en lejoninna bland sina lejonungar!</v>
<v n="3">En av hennes ungar, kung Joahas, växte upp till ett starkt, ungt lejon. Han lärde sig att slita sönder sitt byte och blev en människoätare.</v>
<v n="4">Då sände folken ut sina jägare och fångade honom i en grop och förde honom i bojor till Egypten.</v>
<v n="5">När Israel, moderlejonet, såg att allt hopp var ute för honom, tog hon en annan av sina ungar, kung Jojakin, och uppfostrade honom till ett starkt lejon.</v>
<v n="6">Han blev en ledare bland lejonen, slet sitt byte i stycken och blev också en människoätare.</v>
<v n="7">Han förstörde de kringliggande folkens palats och lade deras städer i ruiner. Alla i landet darrade av förskräckelse när de hörde honom ryta.</v>
<v n="8">Men då omringade folkens arméer honom. De anföll från alla håll och fångade honom i en grop.</v>
<v n="9">De satte honom i en bur och tog med honom till kungen i Babylon. Han hölls i fångenskap, så att hans rytande aldrig mer kunde höras på Israels berg.</v>
<v n="10">Din mor var som en vinstock i vingården, planterad nära vatten, och med många grenar och mycket frukt på grund av överflödet på vatten.</v>
<v n="11">Den starkaste grenen blev en härskares spira, och den var stor, höjde sig över de andra och syntes på långt håll.</v>
<v n="12">Men man ryckte upp vinstocken i ilska och kastade den på marken. Dess grenar bröts av och torkade bort i östanvinden. Frukten förstördes av eld.</v>
<v n="13">Nu är vinstocken planterad i öknen, där jorden är hård och torr.</v>
<v n="14">Den försvagas inifrån, och inga starka grenar finns längre kvar. Uppfyllelsen av denna sorgliga profetia har redan börjat, och mer kommer."</v>
</c>
<c n="20">
<v n="1">På den tionde dagen i femte månaden av det sjunde året kom några av de äldste i Israel för att be om ett besked från Herren, och de satte sig ner bredvid mig för att vänta på hans svar.</v>
<v n="2">Då gav Herren mig detta budskap:</v>
<v n="3">"Du människa, säg till de äldste i Israel: Herren Gud säger: Hur vågar ni komma och be mig om hjälp? Jag försäkrar att jag inte kommer att tala om någonting för er.</v>
<v n="4">Döm dem, du människa! Fördöm dem och berätta för dem om alla synder detta folk har begått ända från sina förfäders tid fram till i dag.</v>
<v n="5" t="6">Tala om för dem vad Herren Gud säger: När jag utvalde Israel och uppenbarade mig för folket i Egypten, lovade jag det och dess ättlingar att jag skulle leda dem ut ur Egypten till ett land som jag hade upptäckt och utforskat åt dem. Det var ett gott land, som flöt av mjölk och honung, det bästa av alla länder på jorden.</v>
<v n="7">Sedan sa jag till dem: Gör er av med alla avgudar. Orena er inte med de egyptiska gudarna, för jag är Herren, er Gud.</v>
<v n="8">Men de gjorde uppror mot mig och ville inte lyssna. De gjorde sig inte av med avgudarna och övergav inte gudarna i Egypten. Då tänkte jag att jag skulle tömma min vrede över dem, medan de ännu var kvar i Egypten.</v>
<v n="9" t="10">Men jag gjorde inte det, för jag var angelägen om att skydda mitt namn och rykte, så att inte egyptierna skulle skratta åt Israels Gud, som lämnade sitt folk utan beskydd. Därför ledde jag mitt folk ut ur Egypten och ut i öknen, mitt framför ögonen på egyptierna.</v>
<v n="11">Där i öknen gav jag dem mina lagar och förklarade att de skulle kunna leva genom att följa dem. Den som håller mina bud ska få leva.</v>
<v n="12">Och jag gav dem sabbaten, vilodagen, som ett tecken mellan dem och mig och en påminnelse att jag, Herren, renar dem och att de i sanning är mitt folk.</v>
<v n="13">Ändå gjorde Israel uppror mot mig. Där i öknen förkastade folket mina lagar. De ville inte följa mina föreskrifter, fastän det betydde liv att följa dem. De missbrukade sabbaten. Då tänkte jag ösa ut min ilska över dem och utplåna dem där i öknen.</v>
<v n="14">Men också den gången lät jag bli, för att skydda mitt namns ära, så att inte folken som såg mig leda dem ut ur Egypten skulle påstå att jag gjorde slut på dem därför att jag inte kunde ta hand om dem.</v>
<v n="15">Också i öknen tröttnade jag på dem och hotade med att inte leda dem in i landet som jag hade gett dem, ett land fullt av mjölk och honung, den bästa platsen på jorden,</v>
<v n="16">därför att de hade skrattat åt mina lagar och missbrukat sabbaten. Deras hjärtan var hos avgudarna!</v>
<v n="17">Men ändå räddade jag dem. Jag gjorde inte slut på dem i öknen.</v>
<v n="18">Sedan sa jag till deras barn: Följ inte i era förfäders fotspår. Orena er inte med deras avgudar,</v>
<v n="19">för jag är Herren, och jag är er Gud. Följ mina lagar och håll mina stadgar!</v>
<v n="20">Bruka mina sabbater rätt. De är ett tecken på förbundet mellan oss, och de ska hjälpa er att komma ihåg att jag är Herren, er Gud.</v>
<v n="21">Men också barnen gjorde uppror mot mig. De förkastade mina lagar, de lagar som ger liv åt dem som håller dem. De missbrukade också mina sabbater. Då sa jag: Nu ska jag tömma ut min vrede över er i öknen.</v>
<v n="22">Men än en gång tog jag tillbaka min dom över dem, för att skydda mitt namn bland folken, de folk som sett min makt när jag ledde dem ut ur Egypten.</v>
<v n="23" t="24">Men medan de var i öknen lovade jag högtidligt att jag skulle skingra dem till jordens alla hörn, därför att de inte följde mina lagar utan föraktade dem. De missbrukade mina sabbater och längtade efter sina förfäders avgudar.</v>
<v n="25">Jag lät dem införa seder och lagar som var värdelösa och som inte kunde ge dem något liv.</v>
<v n="26">I hopp om att de skulle dra sig tillbaka i förfäran och förstå att jag ensam är Gud, lät jag dem orena sig med de gåvor som jag gav dem. De offrade sina förstfödda barn i eld till sina gudar!</v>
<v n="27" t="28">Du människa, tala om för dem vad Herren Gud säger: Era förfäder fortsatte att häda och förråda mig, när jag ledde dem in i det land som jag hade lovat dem. De bar fram offer och tände rökelse på alla höjder och under alla träd. De uppväckte min vrede, när de bar fram offer till dessa gudar. De kom med sina parfymer och sin rökelse och hällde ut sina drickoffer till dem!</v>
<v n="29">Jag sa till dem: 'Vad är det för offerplats ni går till?' Det är därför den fortfarande kallas 'Offerplatsen'.</v>
<v n="30">Herren Gud vill veta om ni tänker orena er som era förfäder gjorde, och fortsätta att tillbe avgudar.</v>
<v n="31">Ska jag lyssna till er och hjälpa er, trots att ni offrar till dessa avgudar och låter era söner brännas till aska, den dag som idag är? Så sant jag lever, säger Herren Gud, jag kommer inte att svara er.</v>
<v n="32">Det som ni har tänkt ut kommer inte att ske, ni kommer inte att bli som de folk som bor runt omkring er och som tjänar gudar av trä och sten.</v>
<v n="33">Jag ska regera över er med järnhand, i vrede och med makt.</v>
<v n="34">Med styrka och i vrede ska jag leda er bort från de länder ni har blivit utspridda till</v>
<v n="35" t="36">och föra er till min domstol i öknen. Där ska jag döma er och göra mig av med alla rebeller, precis som jag gjorde den gången i öknen när jag hade lett er ut ur Egypten.</v>
<v n="37">Jag ska räkna er mycket noga och låta bara en liten del få vända tillbaka.</v>
<v n="38">Alla de andra, alla upproriska och de som syndar mot mig, ska jag rensa bort från er. De ska inte komma in i Israel, men jag ska leda bort dem från de länder där de bor under sin landsflykt. När detta sker ska ni förstå att jag är Herren.</v>
<v n="39">O, Israel, Herren Gud säger: Om ni kräver att få fortsätta med er avgudadyrkan, så fortsätt, men kom inte samtidigt med gåvor till mig! Ni måste sluta upp att vanära mig på det sättet!</v>
<v n="40">I Jerusalem, på mitt heliga berg, säger Herren, ska ju hela Israel tillbe mig. Där ska jag ta emot er och vänta av er att ni ger mig era offer och era finaste gåvor.</v>
<v n="41">För mig kommer ni att vara som ett välluktande rökelseoffer, när jag leder er tillbaka från er landsflykt, och folken ska se den stora förvandlingen i era hjärtan.</v>
<v n="42">När jag sedan har lett er hem till landet jag lovade era förfäder, ska ni förstå att jag är Herren.</v>
<v n="43">Då ska ni se tillbaka på alla era synder och avsky er själva på grund av allt det onda ni gjort.</v>
<v n="44">När jag har förhärligat mitt namn genom att välsigna er trots er ondska, då, Israel, ska du förstå att jag är Herren."</v>
<v n="45">Sedan kom detta budskap till mig från Herren:</v>
<v n="46">"Du människa, se mot Jerusalem och predika för staden och för skogslandet i söder.</v>
<v n="47">Profetera för dem och säg: Hör Herrens ord! Jag ska sätta dig, du skog, i brand och alla träd, både grönskande och torra, kommer att dö. De fruktansvärda lågorna ska inte utsläckas! De ska bränna världen.</v>
<v n="48">Hela världen ska då se att jag, Herren, har tänt elden. Den ska inte släckas."</v>
<v n="49">Då sa jag: "Herre, min Gud, de säger om mig: 'Han talar bara i gåtor!'"</v>
</c>
<c n="21">
<v n="1">Sedan kom detta budskap till mig från Herren:</v>
<v n="2">"Du människa, vänd dig mot Jerusalem och profetera mot Israel och mot mitt tempel!</v>
<v n="3">Herren säger: Jag är emot dig, Israel. Jag ska dra mitt svärd och förgöra ditt folk, både onda och goda.</v>
<v n="4">Inte ens de rättfärdiga ska jag skona! Jag ska sopa hela landet rent från söder till norr.</v>
<v n="5">Hela världen ska förstå att det är jag, Herren. Mitt svärd är i min hand, och jag ska inte sticka det tillbaka i skidan förrän allt är utfört.</v>
<v n="6">Sucka och klaga inför folket, du människa, i din sorg och smärta! Sucka av förtvivlan!</v>
<v n="7">När de frågar dig varför, ska du svara dem: Det är på grund av de dåliga nyheter som Herren har gett mig. De kommer att få de modigaste att bäva och alla kommer att stå där handfallna, förvirrade och kraftlösa. Herren Gud säger: Din dom kommer. Mina domslut ska verkställas!"</v>
<v n="8">Sedan kom på nytt ett budskap till mig från Gud:</v>
<v n="9" t="11">"Du människa, säg så här till dem: Ett svärd har slipats och vässats för en fruktansvärd slakt. Skrattar ni? De som är mycket starkare än ni har ju dött för mitt svärd. Nu är det dags att verkställa alla avrättningar.</v>
<v n="12">Du människa, ropa och jämra dig, för svärdet ska döda mitt folk och alla dess ledare. Allesammans ska de dö.</v>
<v n="13">De ska alla prövas, och vad har de då för chans? frågar Herren Gud.</v>
<v n="14">Profetera för dem! Se till att du får deras uppmärksamhet! Ta sedan ett svärd och svinga det två, tre gånger för att symbolisera den hemska massaker de står inför!</v>
<v n="15">Låt deras hjärtan smälta av ångest, för svärdet blixtrar i varje gathörn, och det är slipat för slakt.</v>
<v n="16">Du svärd, slå åt höger och slå åt vänster, ja, åt alla håll!</v>
<v n="17">Du har profeterat och sagt att jag, Herren, ska slå Jerusalem och äntligen stilla min vrede."</v>
<v n="18">Sedan kom detta budskap till mig. Herren sa:</v>
<v n="19" t="20">"Du människa, gör en karta och rita upp två vägar som kungen från Babylon kan följa, en till Jerusalem och en till Rabba i ammoniternas land. Sätt upp en vägvisare vid vägskälet,</v>
<v n="21">för kungen i Babylon står där, osäker om han ska anfalla Jerusalem eller Rabba. Han tänker kalla till sig sina trollkarlar för att använda sig av deras spådomar. De kommer att kasta lott genom att dra pilar ur kogret. De ska offra till avgudar och spå i offerdjurens lever.</v>
<v n="22">De ska bestämma sig för att dra mot Jerusalem. Med murbräckor ska de storma fram mot portarna och höja krigsrop. De ska bygga torn och en belägringsramp för att kunna nå stadens murkrön.</v>
<v n="23">Jerusalem vill inte förstå detta förräderi. Hur kunde spåmännen göra detta misstag? Babylon är ju Judas allierade och har lovat att försvara Jerusalem. Men kungen i Babylon minns folkets uppror. Han kommer att anfalla och besegra dem.</v>
<v n="24">Herren Gud säger: Gång på gång påminns jag om er skuld, för era synder är så uppenbara och skamlösa. Vart ni än går och vad ni än gör, lämnar ni spår av synd efter er. Nu är tiden inne för ert straff.</v>
<v n="25">Kung Sidkia, Israels onde furste, din tid är nu ute!</v>
<v n="26">Ta av dig din krona, säger Herren Gud. Nu ska det bli ändring! Nu ska de fattiga upphöjas och de rika tryckas ner.</v>
<v n="27">Jag ska omstörta kungariket och lägga det i ruiner, så att till och med den nya makt som uppstår inte ska ha framgång, förrän han kommer som har rätt till alltsammans, och jag överlämnar allt till honom.</v>
<v n="28">Du människa, profetera också för ammoniterna, för de har smädat mitt folk i deras olycka. Säg till dem:Mitt blänkande svärd är draget ur skidan också mot er. Det är vässat och slipat och flammar som blixten.</v>
<v n="29">Era trollkarlar och falska profeter har ljugit för er om trygghet och framgång och sagt att era gudar ska rädda er från kungen i Babylon. På så sätt har de förorsakat er och många andra ogudaktigas död. Den dag då ondskan har nått sin gräns kommer ni att såras till döds.</v>
<v n="30">Ska jag sticka tillbaka svärdet i skidan, innan jag har gjort upp med er? Nej, jag kommer att döda er i det land där ni är födda.</v>
<v n="31">Jag ska tömma ut min vrede över er och blåsa på min vredes glöd, tills den blir en fruktansvärd brand, och jag ska överlämna er åt sådana som är mästare i att fördärva.</v>
<v n="32">Ni är veden till elden. Ert blod ska utgjutas i ert eget land, och ni kommer att utplånas helt och hållet. Historien kommer inte att veta av er. Det är jag, Herren, som har talat detta."</v>
</c>
<c n="22">
<v n="1">Nu kom ett annat budskap från Herren. Han sa:</v>
<v n="2">"Du människa, döm Jerusalem för all hennes blodsutgjutelse. Tala öppet om alla hennes fruktansvärda handlingar.</v>
<v n="3">Mördarnas stad, dömd och fördömd, avgudarnas stad, oren och stinkande,</v>
<v n="4">ja, du är skyldig till både mord och avguderi. Nu kommer domens dag för dig. Din tid är ute. Jag ska göra dig till åtlöje inför alla folk i världen.</v>
<v n="5">Från både när och fjärran ska man håna dig, du ökända och våldsamma stad.</v>
<v n="6">Varje ledare i Israel som bor inom dina murar är beredd att mörda.</v>
<v n="7">Fäder och mödrar har man inte visat respekt. Invandrare och besökare tvingas betala dig för ditt 'beskydd'. Föräldralösa och änkor behandlas illa och förtrycks.</v>
<v n="8">Guds verk föraktas, och min sabbat håller du inte.</v>
<v n="9">Man slänger ur sig falska anklagelser med avsikt att skada och döda. Varje bergstopp är full med avgudar. Man försöker på allt sätt tillfredsställa sina begär.</v>
<v n="10">Det finns män som begår äktenskapsbrott med sina fäders hustrur och ligger med kvinnor när de har sin menstruation.</v>
<v n="11">Äktenskapsbrott med grannens hustru, sonhustru eller halvsyster hör till det vanliga.</v>
<v n="12">Lejda mördare, ockrare och utpressare finns överallt. Du tänker aldrig på mig och mina bud, säger Herren Gud.</v>
<v n="13">Men nu tänker jag slå till och göra slut på din orättfärdiga handel och alla dina mord.</v>
<v n="14">Kommer du att ha mod och styrka kvar, när det är dags för mig att göra upp med dig? Jag, Herren, har talat och jag kommer att göra allt jag har sagt.</v>
<v n="15">Jag ska sprida ut dina invånare över hela världen och sända dem till många nationer.</v>
<v n="16">Du ska bli en skamfläck bland folken och veta att jag är Herren."</v>
<v n="17">Sedan sa Herren:</v>
<v n="18" t="20">"Du människa, Israels folk är det värdelösa slagg som blivit kvar när man har avskilt silvret. De är slaggen efter koppar, tenn, järn och bly. Därför säger Herren Gud: Eftersom du är så fullständigt värdelös ska jag leda dig till min smältdegel i Jerusalem för att smälta dig i min vredes hetta.</v>
<v n="21" t="22">I min vredes eld kommer du att smälta som silver, och du ska veta att jag, Herren, har öst ut min vrede över dig."</v>
<v n="23">På nytt kom ett budskap från Herren till mig:</v>
<v n="24">"Du människa, säg till Israels folk: På min vredes dag ska du bli som åkermark i torka.</v>
<v n="25">Dina profeter har sammansvurit sig mot dig, som lejon som smyger sig på sitt byte. De sliter sönder och äter sitt byte, de lägger beslag på skatter och pressar ut pengar. De förökar änkornas antal i landet.</v>
<v n="26">Dina präster har föraktat mina lagar och orenat mitt tempel och min helighet. För dem är Guds verk inte heligt. De har inte lärt mitt folk skillnaden mellan rätt och orätt, och de missbrukar mina sabbater, så att mitt heliga namn har blivit vanärat bland dem.</v>
<v n="27">Dina ledare är som vargar som sliter sönder sina offer, och de dödar för pengar.</v>
<v n="28">Dina profeter beskriver falska syner och kommer med falska budskap som de påstår sig ha fått från Gud, fast han inte har talat ett enda ord till dem. Den styrka de talar om är bedräglig!</v>
<v n="29">De förtrycker till och med vanliga människor, utsuger fattiga och nödlidande och utövar våld mot främlingar.</v>
<v n="30">Jag letade förgäves efter någon som på nytt skulle kunna bygga upp den mur av rättfärdighet som skyddar landet, som kunde stå där muren rasat och försvara dig mot mina anfall, men jag hittade inte en enda.</v>
<v n="31">Därför säger Herren Gud: Jag ska ösa min vrede över dig. Jag ska förtära dig med min vredes eld. Jag ska straffa dig obarmhärtigt för alla dina synder."</v>
</c>
<c n="23">
<v n="1">Herrens budskap kom till mig igen. Han sa:</v>
<v n="2" t="3">"Du människa, det var två systrar som blev prostituerade i Egypten medan de var unga flickor.</v>
<v n="4" t="5">Den äldsta flickan hette Ohola och hennes syster Oholiba. Jag talar om Samaria och Jerusalem. De tillhörde mig och födde söner och döttrar åt mig. Men Ohola vände sig till andra gudar i stället för till mig och gav sitt grannfolk, assyrierna, sin kärlek.</v>
<v n="6">De var alla mycket tilldragande män, landshövdingar och generaler klädda i mörkblått och ridande på hästar.</v>
<v n="7">Hon gav sig till dem, till Assyriens elit, genom att tillbe deras avgudar och på så sätt orena sig själv.</v>
<v n="8">Hon lämnade Egypten, men inte sin prostitution. Hon var fortfarande lika upptänd av dessa begär som i sin ungdom då egyptierna förlustade sig med henne.</v>
<v n="9">Därför överlämnade jag henne till assyrierna, vilkas gudar hon älskade så högt.</v>
<v n="10">De klädde av henne, dödade henne och förde bort hennes barn som slavar. Bland kvinnorna blev hon känd som en synderska, som hade fått vad hon förtjänat.</v>
<v n="11">Men fastän Oholiba, Jerusalem, hade sett vad som hade hänt hennes syster Samaria, gick hon ändå likväl samma väg och syndade till och med ännu mer.</v>
<v n="12">Hon gjorde sig till för sin assyriske granne med sina trevliga unga män på fina hästar och arméofficerare i lysande uniformer. Alla var de ju så tilldragande.</v>
<v n="13">Jag såg vilken väg hon valde, när hon följde i sin äldre systers fotspår.</v>
<v n="14" t="15">Hon var egentligen djupare sjunken än Samaria, för hon blev till och med upptänd av de målade bilder hon fick se. Det var bilder på babyloniska officerare klädda i röda uniformer med vackra bälten och med ståtliga turbaner på sina huvuden.</v>
<v n="16">När hon såg dessa målningar, längtade hon efter att få ge sig åt de män som var avbildade där. Hon sände budbärare till Kaldeen och bjöd dem till sig.</v>
<v n="17">Sedan kom män från Babylon och låg med henne. De utnyttjade henne, och efteråt hatade hon dem och bröt alla förbindelser med dem.</v>
<v n="18">Jag avskydde henne, precis som jag avskytt hennes syster, därför att hon så öppet visade att hon var en hora.</v>
<v n="19" t="20">Men detta bekymrade inte henne. Hon fortsatte att synda och tänkte i sitt begär på sin ungdom, då hon levde som prostituerad i Egypten.</v>
<v n="21">Hon längtade tillbaka till den tid i sin ungdom då hon gett sin oskuld till egyptiska män.</v>
<v n="22">Därför säger Gud, den Allsmäktige, till dig, Oholiba, Jerusalem: Jag ska få dina gamla älskare att vända sig mot dig. Dem som du själv vänt dig mot i avsky ska komma emot dig från alla håll.</v>
<v n="23">Babylonier, alla kaldeer från Pekod, Soa och Koa och alla assyrier ska komma emot dig, vackra, unga, framstående män, ridande på sina hästar.</v>
<v n="24">De ska komma med vagnar och vapen, en väldig armé beredd till strid. De ska komma från alla håll och omringa dig, och jag ska låta dem göra med dig precis vad de vill.</v>
<v n="25">Jag ska låta dig drabbas av min svartsjuka, så att de skär av dig både näsa och öron. De som överlever behandlingen ska dödas med svärd. Dina barn ska föras bort som slavar och allt som finns kvar ska brännas upp.</v>
<v n="26">De ska klä av dig alla dina vackra kläder och dyrbara juveler.</v>
<v n="27">Jag ska sätta stopp för ditt begär och för den prostitution du tog med dig från Egypten. Du ska inte längre längta tillbaka till Egypten och hennes gudar.</v>
<v n="28">Herren Gud säger: Jag ska minsann överlämna dig till dina fiender, till dem du avskyr.</v>
<v n="29">De ska i sitt hat beröva dig allt du äger och lämna dig naken och övergiven. Ditt lösaktiga liv ska bli uppenbart för alla.</v>
<v n="30">Du har själv dragit över dig allt detta genom att tillbe andra folks gudar och orena dig med deras avgudabilder.</v>
<v n="31">Du har följt i din systers fotspår, och därför ska jag låta dig drabbas av samma straff som utplånade henne.</v>
<v n="32">Ja, den skräck som kom över henne ska också komma över dig. Hennes bägare var djup och fylld till brädden. Hela världen ska håna dig i din olycka.</v>
<v n="33">Du kommer att ragla som en drucken under de bedrövelser som drabbar dig, precis som din syster Samaria gjorde.</v>
<v n="34">Under djup ångest ska du tvingas tömma denna förödelsens bägare till sista droppen. Jag har talat, säger Herren.</v>
<v n="35">Därför att du har glömt mig och vänt mig ryggen, måste du ta konsekvenserna av all din synd.</v>
<v n="36">Du människa, du måste anklaga Ohola och Oholiba för alla deras fasansfulla gärningar.</v>
<v n="37">De har begått både äktenskapsbrott och mord. De har tillbett avgudar och dödat mina barn genom att bränna dem som offer på sina altaren.</v>
<v n="38">På samma dag har de både smutsat ner mitt tempel och missbrukat min sabbat.</v>
<v n="39">När de hade dödat sina barn framför avgudabilderna, gick de till och med samma dag in i mitt tempel för att tillbe. Större aktning hade de inte för mig!</v>
<v n="40">Ni skickade också efter präster från främmande länder. De kom med andra gudar som ni kunde tjäna och de blev väl mottagna. Ni badade, sminkade er och satte på er era finaste smycken.</v>
<v n="41">Ni satt tillsammans på en vackert broderad bädd med min rökelse och min olja på ett bord framför er.</v>
<v n="42">Omkring er hördes skrålet från bekymmerslösa människor. Drinkare från ökentrakterna satte armband på era handleder och vackra kronor på era huvuden.</v>
<v n="43">Ska de utnyttja dessa gamla och slitna kvinnor?</v>
<v n="44">Det var just vad de gjorde. De gick in till Ohola och Oholiba, till Samaria och Jerusalem, dessa fräcka horor.</v>
<v n="45">Men rättfärdiga människor överallt ska döma dem för vad de verkligen är: otrogna och mördare. De ska döma dem efter vad lagen kräver.</v>
<v n="46">Herren Gud säger: Kalla samman en armé mot dem och utlämna dem till terror och plundring.</v>
<v n="47">Deras fiender ska stena dem och döda dem med svärd. De ska döda deras söner och döttrar och bränna ner deras hus.</v>
<v n="48">På så sätt ska jag befria landet från begär och avgudadyrkan. Min dom över er avgudadyrkan ska bli en läxa för många.</v>
<v n="49">Ni ska verkligen få betala för er omoral och avgudadyrkan. Ni ska få fullt straff, och ni ska förstå att jag ensam är Gud."</v>
</c>
<c n="24">
<v n="1">Den tionde dagen i tionde månaden i det nionde året kom ännu ett budskap till mig från Herren:</v>
<v n="2">"Du människa, anteckna detta datum, för i dag har kungen i Babylon anfallit Jerusalem.</v>
<v n="3">Berätta nu denna liknelse för rebellerna i Israel! Tala om för dem vad Herren säger! Sätt en gryta över elden och koka upp vatten i den!</v>
<v n="4">Fyll den med de bästa köttbitar du kan finna, bitar från lår och bog och de bästa märgbenen.</v>
<v n="5">Använd bara de bästa fåren i hjorden och lägg rikligt med bränsle på elden under grytan. Koka köttet väl!</v>
<v n="6">Herren Gud säger: Ve över Jerusalem, mördarnas stad! Du är en gryta, full av rost och ondska. Ta därför upp köttstyckena bit för bit, i den ordning de kommer, för inget är bättre än ett annat.</v>
<v n="7">Stadens ondska är uppenbar för alla. Hon dödar helt fräckt och lämnar kvar blod synligt på klipporna, så alla kan se det, men inte på marken där dammet snart skulle övertäcka det.</v>
<v n="8">Jag har låtit det vara kvar för att påminna mig om henne och väcka upp min vrede och min hämnd.</v>
<v n="9">Ve över Jerusalem, mördarnas stad! Jag ska lägga mer bränsle under grytan.</v>
<v n="10">Lägg på mer ved, så att elden brinner kraftigare och grytan kokar ordentligt. Koka köttet väl, töm sedan grytan och bränn benen!</v>
<v n="11">Sätt sedan den tomma grytan på elden, så att kopparen glöder och rost och orenhet bränns bort!</v>
<v n="12">Men inget händer! Alltsammans blir kvar, trots att elden är så het.</v>
<v n="13">Rosten är ditt orena begär att tillbe avgudar. Därför att jag nu ville rena dig och du vägrade, får du förbli oren, tills min vrede har fullbordat all olycka som ska komma över dig.</v>
<v n="14">Jag, Herren, har sagt detta. Det kommer att ske. Jag ska göra det."</v>
<v n="15">Än en gång kom ett budskap från Herren till mig. Han sa:</v>
<v n="16">"Du människa, jag kommer att ta ifrån dig din älskade hustru. Plötsligt kommer hon att dö. Men du får inte visa någon sorg. Gråt inte! Du får inte fälla en enda tår.</v>
<v n="17">Sörj bara tyst för dig själv. Låt det inte bli någon dödsklagan över henne. Behåll både huvudbonad och skor på, dölj inte ditt ansikte och ät inte den särskilda mat som sörjande brukar äta."</v>
<v n="18">Jag sa detta till folket på morgonen, och på kvällen var min hustru död. Följande morgon gjorde jag allt som Herren hade sagt till mig.</v>
<v n="19">Då sa folket: "Vad betyder allt det här? Vad är det du försöker säga oss?"</v>
<v n="20" t="21">Jag svarade: "Herren har bett mig säga detta till er: Jag kommer att förstöra mitt sköna och vackra tempel, er stolthet. Era söner och döttrar i Judeen kommer att dödas av svärd.</v>
<v n="22">Ni kommer då att göra som jag har gjort. Ni kommer inte att sörja så någon ser det, och inte heller trösta er med att äta den mat som goda vänner bär till er.</v>
<v n="23">Ni ska behålla huvudbonaderna på era huvuden och skorna på era fötter, och ni kommer inte att sörja eller gråta. Men inför varandra ska ni sörja över era synder och över allt ont ni gjort.</v>
<v n="24">Hesekiel är ett exempel för er, säger Herren Gud. Ni ska göra som han har gjort. Och när den stunden kommer, då ska ni förstå att jag är Herren.</v>
<v n="25">Du människa, den dag jag slutligen tagit ifrån dem som bor i Jerusalem deras hjärtans glädje och deras ära och härlighet - deras hustrur, söner och döttrar -</v>
<v n="26">då ska en flykting från Jerusalem börja sin färd till Babylon för att tala om för dig vad som har hänt.</v>
<v n="27">Den dag han kommer fram ska din röst plötsligt komma tillbaka till dig, så att du kan tala med honom, och du ska bli ett tecken för dessa människor så att de förstår att jag är Herren."</v>
</c>
<c n="25">
<v n="1">Sedan kom Herrens budskap till mig igen. Han sa:</v>
<v n="2">"Du människa, vänd dig mot Ammons land och profetera mot folket där!</v>
<v n="3">Säg så här till dem: Hör vad Herren Gud säger. Eftersom ni hånskrattade när mitt tempel förstördes, åt Israel i dess olycka och åt Juda när det fördes bort i fångenskap,</v>
<v n="4">ska jag låta folk från öster komma över ert land. De ska slå upp sina läger bland er. De ska skörda er frukt och dricka mjölken från er boskap.</v>
<v n="5">Jag ska förvandla staden Rabba till betesmark för kameler och ammoniternas land till öde trakter där fåren betar. Då ska ni veta att jag är Herren.</v>
<v n="6">Herren Gud säger: Därför att ni har applåderat av glädje och med förtjusning sett på hur mitt folk drabbats av olycka</v>
<v n="7">ska jag låta min hand komma över er och utlämna er till många olika folk, så att de kan utplåna er. Jag kommer att göra slut på er som nation. Jag ska utrota er, och då ska ni äntligen förstå att jag är Herren.</v>
<v n="8">Herren Gud säger: Därför att moabiterna har sagt att Juda har blivit som alla andra folk</v>
<v n="9" t="10">ska jag öppna östra delen av Moab och utplåna nationens stolthet, gränsstäderna Bet-Hajesimot, Baal-Meon och Kirjatama. Folk från öknen i öster ska välla in över landet på samma sätt som de kom över Ammons barns land, och Moab kommer inte längre att räknas bland folken.</v>
<v n="11">På så sätt ska jag låta min dom gå över moabiterna, och de ska veta att jag är Herren.</v>
<v n="12">Herren Gud säger: Därför att folket i Edom har syndat så oerhört genom att hämnas på Juda</v>
<v n="13">ska jag slå Edom och utplåna dem och deras boskapshjordar. Mitt svärd ska förgöra allt från Teman till Dedan.</v>
<v n="14">Genom mitt folk Israel ska jag göra detta. Israel ska hämnas på Edom åt mig.</v>
<v n="15">Herren Gud säger: Därför att filisteerna har handlat hämndgirigt mot Juda</v>
<v n="16">ska jag lyfta min hand mot filisteernas land och utplåna kereteerna och dem som bor utmed kusten.</v>
<v n="17">Jag ska verkligen hämnas och straffa dem för vad de har gjort. När allt detta händer, då ska de veta att jag är Herren."</v>
</c>
<c n="26">
<v n="1">Ännu ett budskap kom till mig från Herren på den första dagen i månaden i det elfte året:</v>
<v n="2">"Du människa, Tyrus har glatt sig åt Jerusalems fall och sagt: 'Ha, ha! Hon som kontrollerade de vinstgivande handelsvägarna från norr till söder utmed kusten och floden Jordan finns inte mer, och jag har blivit arvtagare. Därför att hon har blivit ödelagd kommer jag att bli rik!'</v>
<v n="3">Därför säger Herren Gud: Jag står emot dig, Tyrus, och jag kommer att sända andra folk mot dig i våg efter våg.</v>
<v n="4">De kommer att bryta ner dina murar och torn. Jag ska skrapa bort all jord och sten så att klippan kommer i dagen!</v>
<v n="5">Din ö ska bli obeboelig och en plats där fiskare breder ut sina nät. Det är jag, Herren, som säger detta. Tyrus ska bli offer för många folk,</v>
<v n="6">och städerna på fastlandet ska utplånas genom krig. Då ska de veta att jag är Herren.</v>
<v n="7">För Herren Gud säger: Jag ska leda kung Nebukadnessar i Babylon, den mäktigaste av kungar, från norr mot Tyrus med en väldig armé av hästar och vagnar.</v>
<v n="8">Han ska förgöra dina bosättningar på fastlandet, han ska bygga en belägringsramp och lyfta sina sköldar mot dig.</v>
<v n="9">Han ska bygga murbräckor och använda dem mot dina murar och torn.</v>
<v n="10">Hans många hästar ska riva upp ett moln av damm som lägrar sig över staden, och murarna ska skaka när de drar fram genom de nerbrutna portarna med sina vagnar.</v>
<v n="11">Hovtrampet ska höras på alla gator i staden. Han ska döda ditt folk, och dina starka pelare ska rasa samman.</v>
<v n="12">De kommer att plundra dig på din rikedom och dina handelsvaror och bryta ner dina murar. De kommer att riva era hus och kasta sten och timmer i havet.</v>
<v n="13">Jag ska göra slut på er skrålande sång, och era harpor ska tystna.</v>
<v n="14">Jag ska göra dig till en kal klippa, en plats där fiskare breder ut sina nät. Du kommer aldrig att byggas upp igen, för jag, Herren, har sagt detta. Så säger Herren:</v>
<v n="15">Hela landet ska bäva när du faller. De sårades jämmer ska höras under blodbadet.</v>
<v n="16">Då ska alla dina handelspartners stiga ner från sina troner, lägga av sig sina mantlar och dyrbara kläder och sätta sig sörjande på marken darrande av skräck.</v>
<v n="17">De ska klaga inför dig med denna sång: 'O, du mäktiga stad, med ditt herravälde till sjöss satte du skräck i landet, men nu har du försvunnit från haven!</v>
<v n="18">Havets alla öar darrar vid ditt fall! De betraktar din undergång med förskräckelse!'</v>
<v n="19">Herren Gud säger: Tyrus, jag ska jämna dig med marken. Du ska sjunka i djupet under fiendens fruktansvärda attacker. Havets vågor ska uppsluka dig.</v>
<v n="20">Jag ska sända dig till dödsrikets djup, till dem som ligger där sedan länge. Staden ska läggas i ruiner och förenas i dödsriket med alla dem som finns där sedan länge. Aldrig mer kommer du att bli bebodd och ta plats bland de levande.</v>
<v n="21">Du ska få ett förskräckligt slut. Hur man än söker ska man inte finna dig, säger Herren."</v>
</c>
<c n="27">
<v n="1">Sedan kom detta budskap från Herren till mig. Han sa:</v>
<v n="2">"Du människa, sjung denna klagosång för Tyrus:</v>
<v n="3">O, du mäktiga hamnstad, som driver handel med världens alla folk, Herren Gud talar. Du säger så här: 'Jag är den vackraste staden i hela världen.'</v>
<v n="4">Ja, du har utsträckt dina gränser i havet. Dina skapare har gjort dig underbart vacker.</v>
<v n="5">Du är som ett skepp, byggt av finaste trä från Senir. Av en ceder från Libanon har man gjort din mast.</v>
<v n="6">Dina åror är gjorda av ekar från Basan, ditt däck av cypress med inläggningar av elfenben från Cyperns sydkust.</v>
<v n="7">Dina segel är av Egyptens finaste linne, ett banér i mörkblått och purpurrött från östra Cypern.</v>
<v n="8">Dina sjömän kommer från Sidon och Arvad, dina skickliga rorsmän från Semer.</v>
<v n="9">Erfarna och skickliga yrkesmän från Gebal tätade skeppet. Från alla länder kom skepp med varor för att idka byteshandel med dig.</v>
<v n="10">I din armé fanns män från Paras, Lud och Put. Deras sköldar och hjälmar var som smycken på dina murar.</v>
<v n="11">Män från Arvad och Helek bevakade dina murar och män från Gamad dina torn. Deras sköldar hängde i rad efter rad på dina murar och fullbordade din skönhet.</v>
<v n="12">Från Tarsis kom alla slags varor till din marknad: silver, järn, tenn och bly.</v>
<v n="13">Köpmän från Javan, Tubal och Mesek kom med slavar och kopparkärl,</v>
<v n="14">och arbetshästar, stridshästar och mulåsnor kom från Togarma.</v>
<v n="15">Affärsmän från Rhodos och från många kustländer var dina kunder och betalade dig med elfenben och ebenholts.</v>
<v n="16">Edom sände köpmän att handla med dig och de förde med sig smaragder, purpurrött tyg, brokiga vävnader, fint linne och smycken av korall och agat.</v>
<v n="17">Juda och även Israel sände köpmän med vete från Minnit, och de drev byteshandel med honung, olja och balsam.</v>
<v n="18">Från Damaskus kom man med vin från Helbon och ull från Sakar.</v>
<v n="19">Vedan och Javan förde med sig arabiskt garn, konstsmide, kassia och kalmus,</v>
<v n="20">och Dedan kom med dyrbara sadeltäcken.</v>
<v n="21">Arabiens och Kedars rika köpmän och furstar sände lamm, baggar och bockar.</v>
<v n="22">Köpmän från Saba och Raema skickade alla slags kryddor, juveler och guld.</v>
<v n="23">Haran, Kanne, Eden, Assur och Kilmad handlade med dig.</v>
<v n="24">De bjöd ut vackra kläder, mörkblå tyger, broderier och flerfärgade mattor, bundna med välspunna och starka trådar.</v>
<v n="25">Skeppen från Tarsis är din handelsflotta. Ditt lager på ön är fyllt till brädden.</v>
<v n="26">Men nu styr dina statsmän skeppet in i en orkan. Ditt fartyg råkar ut för en östanstorm, och du förliser mitt ute på havet.</v>
<v n="27">Allt går förlorat. Din rikedom och dina varor, dina sjömän och lotsar, timmermän, köpmän, soldater och alla andra ombord sjunker i havet på din olyckas dag.</v>
<v n="28">De kringliggande städerna skälver, då dina lotsar ropar på hjälp.</v>
<v n="29">Alla dina sjömän beger sig i land.</v>
<v n="30">De gråter bittert, kastar upp jord i luften och rullar sig i aska.</v>
<v n="31">De rakar sina huvuden, de klär sig i sorgkläder och gråter bittert i djup sorg.</v>
<v n="32">Här är den sång som de sjunger i sin sorg: 'Var har det någonsin funnits en sådan underbar stad som Tyrus, som förstördes mitt ute i havet?</v>
<v n="33">Dina varor tillfredsställde många länder. Kungar runt hela jorden gladde sig över de varor du sände dem.</v>
<v n="34">Nu ligger du där nere i djupet. Alla dina köpmän och allt ditt manskap har gått under tillsammans med dig.</v>
<v n="35">Alla som bor utmed kusten har sett på och de har svårt att tro att det är sant. Deras kungar är skakade.</v>
<v n="36">Köpmän i många länder skakar på huvudet. Ditt öde är fruktansvärt. Du är borta för alltid.'"</v>
</c>
<c n="28">
<v n="1">Detta budskap kom från Herren:</v>
<v n="2" t="3">"Du människa, säg till fursten i Tyrus: Herren Gud säger: Du är stolt och tror att du är en gud på din gudatron ute i havet. Men du är bara en människa, även om du skryter med att du är vis som en gud. Skulle du vara visare än Daniel? Skulle ingen hemlighet vara dold för dig?</v>
<v n="4">Du har använt din vishet och ditt förstånd till att skaffa dig stora rikedomar av guld, silver och dyrbara skatter.</v>
<v n="5">Ja, din vishet har gjort dig mycket rik och mycket stolt.</v>
<v n="6">Men Herren Gud säger: Därför att du påstår dig vara lika vis som Gud</v>
<v n="7">ska en fiendearmé, en grym nation, dra sina svärd mot dig i din inbillade visdom och ta glansen från dig!</v>
<v n="8">De ska störta ner dig i dödsriket, och du ska dö en våldsam död där ute i havet.</v>
<v n="9">Ska du fortfarande skryta och påstå att du är en gud? Inför dem som angriper dig kommer du åtminstone inte att framstå som annat än en vanlig människa!</v>
<v n="10">Du kommer att dö som en utstött för en främlings hand. Jag har sagt detta, säger Herren Gud."</v>
<v n="11">Sedan kom ytterligare ett budskap till mig från Herren:</v>
<v n="12">"Du människa, gråt över kungen i Tyrus! Tala om för honom vad Herren Gud säger: Du var fullkomlig i vishet och härlighet.</v>
<v n="13">Du var i Eden, Guds trädgård. Du var smyckad med de dyrbaraste juveler och stenar: rubiner, topaser, diamanter, krysoliter, onyx, jaspis, safirer, karbunkel och smaragder, allt infattat i finaste guld. Du fick dem den dag du skapades.</v>
<v n="14">Jag avskilde dig till att vara den utvalde vakthavande keruben. Du hade tillträde till Guds heliga berg där du vandrade omkring bland dyrbara stenar.</v>
<v n="15">Du var fullkomlig i allt du gjorde från den dag du skapades till den dag då jag upptäckte att något inte stämde hos dig.</v>
<v n="16">Din omfattande handel fick dig i en inre obalans, och du syndade. Därför drev jag bort dig från Guds berg. Som kerub hade du din givna plats i Guds närhet, men jag måste kasta ut dig från din praktfulla miljö.</v>
<v n="17">Ditt hjärta var högfärdigt över all din skönhet. Du förlorade din vishet, bländad av all skönhet omkring dig. Därför har jag kastat dig till marken och avslöjat din hjälplöshet inför andra nationer.</v>
<v n="18">Genom dina många synder och ohederliga handel har du förorenat dig själv och allt i din närhet. Därför har jag bränt upp dina gärningar och låtit dem bli till aska på jorden inför allas ögon.</v>
<v n="19">De som kände dig blev förfärade över ditt öde. Du har blivit ett avskräckande exempel och är utplånad för evigt."</v>
<v n="20">Sedan kom ett annat budskap från Herren till mig:</v>
<v n="21">"Du människa, vänd dig mot staden Sidon och profetera detta:</v>
<v n="22">Herren Gud säger: Jag är din fiende, Sidon, och jag kommer att uppenbara min makt för dig. När jag förgör dig och visar min härlighet ska alla som ser det veta att jag är Herren.</v>
<v n="23">Jag kommer att sända sjukdom mot dig och en väldig armé som ska utplåna dig. Dina invånare ska falla, dödade av svärd. Fienden kommer från alla håll. Då ska du veta att jag är Herren.</v>
<v n="24">Du och andra av Israels grannfolk ska då inte längre sticka och riva Israel som tistlar och törnen, även om ni tidigare behandlat det med förakt och övergett det.</v>
<v n="25">Israels folk ska än en gång få bo i sitt eget land, det land jag gav deras fader Jakob. Jag ska samla hem dem igen från de främmande länder dit jag spritt ut dem, och jag ska visa alla nationer att jag är helig.</v>
<v n="26">De ska tryggt få bo i Israel och kunna bygga sina hus och plantera sina vingårdar. När jag straffar grannfolken som har behandlat Israel med sådant förakt, ska de veta att jag är Herren, deras Gud."</v>
</c>
<c n="29">
<v n="1">På tolfte dagen i tionde månaden i det tionde året kom detta budskap till mig från Herren:</v>
<v n="2">"Du människa, vänd dig mot Egyptens kung Farao och profetera mot honom och hans folk.</v>
<v n="3">Tala om för dem vad Herren Gud säger: Jag är din fiende, Farao, kung i Egypten, du mäktige drake som vilar i dina floder. Du har sagt: 'Nilen är min. Jag har själv gjort den!'</v>
<v n="4">Men jag ska sätta krokar i dina käftar och dra upp dig på land, och fisken i dina vatten ska fastna vid dina fjäll.</v>
<v n="5">Jag ska lämna dig och alla dina medlöpare att dö i öknen, och ingen kommer att begrava er. Ni ska bli mat åt vilda djur och fåglar.</v>
<v n="6">Alla ska förstå att jag är Herren därför att din makt tog slut, som den gjorde när Israel bad om din hjälp i stället för att lita på mig.</v>
<v n="7">Ja, Israel litade på dig, men som en bruten stav vek du dig under dess hand, fick Israels axel att gå ur led och gav landet svåra plågor.</v>
<v n="8">Därför säger Herren Gud: Jag ska samla en armé mot dig, Egypten, och utplåna både människor och djur.</v>
<v n="9">Egypten ska bli ett öde land, och egyptierna ska förstå att detta är Herrens verk.</v>
<v n="10">Därför att du sa: 'Nilen är min! Jag har gjort den!' är jag emot dig och din flod, och jag ska förgöra Egyptens land från Migdol till Sevene, ja, så långt söderut som till gränsen mot Etiopien.</v>
<v n="11">Under fyrtio år ska ingen gå den vägen fram, varken människa eller djur, och ingen ska bosätta sig där.</v>
<v n="12">Egypten ska ligga övergivet, omgivet av öde länder, och hennes städer kommer att vara tomma i fyrtio år. Egyptierna själva ska jag förvisa och sprida ut till andra länder.</v>
<v n="13">Herren Gud säger: När de fyrtio åren har gått ska jag föra hem egyptierna igen från de länder till vilka de blivit förvisade.</v>
<v n="14">Jag ska upprätta Egyptens välstånd och leda folket tillbaka till Patros land i södra Egypten som de en gång kom ifrån. Där kommer de att bli ett litet och obetydligt kungarike,</v>
<v n="15">det minsta av alla länder. Aldrig mer kommer det att härska över andra folk.</v>
<v n="16">Israel kan inte längre vänta någon hjälp från Egypten. När de än tänker be om det, ska de komma ihåg att detta är en synd. Då ska Israel förstå att jag ensam är Gud."</v>
<v n="17">I det tjugosjunde året, på den första dagen i första månaden, kom detta budskap till mig från Herren:</v>
<v n="18">"Du människa, den babyloniske kungen Nebukadnessars armé kämpade tappert mot Tyrus. Soldaternas hår tunnades ut av stridshjälmarna, och deras muskler värkte av påfrestningarna. Ändå fick Nebukadnessar inget ut av sitt anfall mot Tyrus.</v>
<v n="19">Därför, säger Herren Gud, kommer jag i stället att överlämna Egyptens land åt Nebukadnessar, kungen i Babylon, och han ska bära bort dess rikedomar och plundra det på allt för att ge lön åt sin armé.</v>
<v n="20">Ja, jag har gett honom Egypten som lön, därför att han arbetade så hårt för mig vid Tyrus, säger Herren.</v>
<v n="21">Och den dag ska komma när jag ska låta Israels tidigare härlighet återuppstå. Då, Hesekiel, ska jag öppna din mun igen, och alla ska förstå att jag är Herren."</v>
</c>
<c n="30">
<v n="1">Ännu ett budskap från Herren:</v>
<v n="2" t="3">"Du människa, profetera och säg: Herren Gud säger: Gråt, för den fruktansvärda dagen är snart här, Herrens dag, en dag med mörker och moln och en dag av dom över folken.</v>
<v n="4">Ett svärd ska falla över Egypten. Marken ska täckas av era slagna. Landets rikedom ska föras bort och dess grundvalar rivas upp.</v>
<v n="5">Etiopier, puteer, ludeer, andra främmande folk och de judar som bor kvar i Egypten - alla ska de förgås i det kriget.</v>
<v n="6">Herren säger: Alla Egyptens allierade ska falla, och den styrka hon varit så stolt över ska upphöra. Från Migdol till Sevene ska alla dödas av svärd.</v>
<v n="7">Landet ska bli ödelagt och städerna läggas i ruiner, när jag låter Egypten brinna och utplånar hennes allierade.</v>
<v n="8">Då ska de förstå att jag är Herren.</v>
<v n="9">Jag ska sända snabba budbärare till Etiopien som kommer att orsaka panik bland dess invånare. Stor förskräckelse ska komma över dem vid tiden för Egyptens dom. Allt detta kommer att slå in.</v>
<v n="10">Herren Gud säger: Nebukadnessar, kungen i Babylon, kommer att förgöra alla de många egyptierna.</v>
<v n="11">Han och hans arméer, folkens skräck, har blivit utsända för att förgöra landet. Marken ska täckas av de stupade.</v>
<v n="12">Jag kommer att låta Nilen torka upp och sälja hela landet till onda människor. Jag ska använda mig av främlingar för att förgöra Egypten och allt som finns där. Jag, Herren, har talat detta.</v>
<v n="13">Jag kommer att krossa Egyptens avgudar och stoderna vid Memfis, och Egypten kommer att bli utan kung. Fruktan ska i stället råda i landet.</v>
<v n="14">Städerna Patros, vid övre Nilen, och Soan och Tebe ska läggas i ruiner av min hand.</v>
<v n="15">Jag ska ösa ut min vrede över Sin, Egyptens starkaste fäste, och utrota folket i Tebe.</v>
<v n="16">Ja, jag ska sätta eld på Egypten. Sin ska gripas av ångest, Tebe ska intas och Memfis överfallas mitt på ljusa dagen.</v>
<v n="17">De unga männen i Heliopolis och Bubastis ska dö i kriget och kvinnorna föras bort som slavar.</v>
<v n="18">När jag kommer för att bryta Egyptens makt blir det en dyster dag också för Tehafnehes. Mörker kommer att övertäcka det, och dess döttrar kommer att bli bortförda som slavar.</v>
<v n="19">På så sätt ska jag straffa Egypten, och de som bor där ska förstå att jag är Herren."</v>
<v n="20">Ett år senare, i det elfte året, på sjunde dagen i första månaden, kom detta budskap till mig:</v>
<v n="21">"Du människa, jag har brutit armen på Farao, den egyptiske kungen, och ingen har bundit upp och spjälat den så att den ska kunna lyfta ett svärd igen.</v>
<v n="22">Herren Gud säger: Jag är emot Farao, kungen i Egypten, och jag ska bryta båda hans armar, både den starka och den som tidigare varit bruten, och jag ska låta svärdet falla ur hans hand.</v>
<v n="23">Jag ska förvisa egyptierna till många länder.</v>
<v n="24">Men den babyloniske kungens armar ska jag styrka och sätta mitt svärd i hans hand. Farao i Egypten ska jämra sig av smärta inför kungen i Babylon som en dödligt sårad.</v>
<v n="25">Ja, jag ska styrka den babyloniske kungens händer, men Faraos armar ska vara obrukbara. När jag sätter mitt svärd i den babyloniske kungens hand och han svingar det över Egypten, ska Egypten förstå att jag är Herren.</v>
<v n="26">Jag ska sprida ut egyptierna bland alla folk. Då ska de förstå att jag är Herren."</v>
</c>
<c n="31">
<v n="1">På första dagen i tredje månaden av det elfte året kom detta budskap till mig från Herren:</v>
<v n="2" t="3">"Du människa, säg så här till Farao, kungen i Egypten, och till hela hans folk: Med vem kan jag jämföra dig? Tänk på Assyrien! En gång var det ett stort och mäktigt land, likt en ceder på Libanon med tjocka grenar och en krona som gav skugga åt träden runt omkring.</v>
<v n="4">Dess rötter trängde djupt ner i den fuktiga jorden. Den växte sig kraftig och drog till sig vatten från de källor som vattnade omgivningen.</v>
<v n="5">Den sträckte sig högre än alla andra träd och fick ett kraftigt grenverk på grund av tillgången på vatten.</v>
<v n="6">Fåglar byggde bo bland grenarna och under dem födde markens djur sina ungar. Alla världens folk fick plats i dess skugga.</v>
<v n="7">Det var storslaget i sin skönhet, för dess rötter sträckte sig ner i djupet och saknade aldrig näring.</v>
<v n="8">Detta träd var högre än något annat träd i Guds trädgård. Ingen cypress hade lika kraftiga grenar, och inget annat träd kunde mäta sig med det i något avseende.</v>
<v n="9">Därför att det hade en sådan skönhet, var alla andra träd i Guds trädgård avundsjuka på denna ceder.</v>
<v n="10">Men Assyrien blev stolt och högfärdigt. Därför att det upphöjde sig självt så högt över alla andra</v>
<v n="11">överlämnade jag det till en härskare som skulle förgöra det, precis som dess ondska förtjänade. Ja, det var jag som högg ner det.</v>
<v n="12">En armé från Babylon, folkens skräck, invaderade landet och jämnade det med marken. Trädets grenar låg utspridda överallt i bergen och dalarna. Alla de som hade bott under dess skugga övergav det.</v>
<v n="13">Fåglarna byggde sina bon i de avhuggna grenarna där också markens djur smög omkring.</v>
<v n="14">Aldrig mer ska ett folk tillåtas att växa så högt över andra folk. Det ska dömas och hamna i dödsriket tillsammans med världens alla högfärdiga människor.</v>
<v n="15">Herren Gud säger: När Assyrien föll sörjde markens källor och höll tillbaka sitt vatten. Jag klädde Libanon till sorg, och alla dess träd vissnade.</v>
<v n="16">Alla folk darrade av fruktan när det föll tillsammans med sina likasinnade. Alla andra stolta träd i Edens trädgård, de vackraste och bästa i Libanon, de vars rot nått djupt ner i vattenkällorna, blev tröstade av att Assyrien kastats ner i dödsriket tillsammans med dem själva.</v>
<v n="17">Alla folk som bott i Assyriens skugga gick också under. De for ner i djupet tillsammans.</v>
<v n="18">Egypten, du är också ett stort och mäktigt träd bland alla träd i Eden, ett stort folk. Du ska störtas ner till dödsrikets avgrund tillsammans med alla dessa andra. Du kommer att få vara där tillsammans med folk du föraktat, med sådana som du besegrat i krig. Detta är det öde som ska möta Farao och hans många undersåtar."</v>
</c>
<c n="32">
<v n="1">På första dagen i tolfte månaden i det tolfte året kom detta budskap till mig från Herren:</v>
<v n="2">"Du människa, sörj över Farao, kungen i Egypten, och säg till honom: Du är som ett ungt lejon bland folken, och som en krokodil utmed Nilens stränder, där du rör upp och grumlar vattnet.</v>
<v n="3">Herren Gud säger: Jag kommer att sända en mäktig armé för att fånga dig i mitt nät. Jag kommer att dra upp dig</v>
<v n="4">och lämna dig på land för att dö. Himlens fåglar ska slå ner på dig, och de vilda djuren ska äta sig mätta på dig.</v>
<v n="5">Jag ska täcka höjderna och fylla dalarna med dina kvarlevor.</v>
<v n="6">Jag ska dränka jorden i ditt blod och fylla dalarna ända upp till bergen.</v>
<v n="7">Jag ska utplåna dig! Himlen ska förmörkas av moln och stjärnorna slockna. Jag ska gömma solen i moln, och månen ska inte ge något sken.</v>
<v n="8">Ja, mörker ska råda överallt i landet.</v>
<v n="9">I länder och bland folk du inte känner till ska man oroas över din undergång.</v>
<v n="10">Skräcken ska sprida sig till många länder, och deras kungar ska darra av fruktan för vad jag gör med dig. De ska bäva när jag svingar mitt svärd framför dem. De ska frukta för sina egna liv den dag du faller.</v>
<v n="11">Herren Gud säger: Kungen i Babylon ska drabba dig med sitt svärd.</v>
<v n="12">Jag ska förgöra dig genom Babylons mäktiga armé, folkens stora skräck. Egypten ska gå under i sitt högmod med allt sitt folk.</v>
<v n="13">Jag ska förgöra alla dina hjordar som betar utmed bäckarna, och varken människor eller djur ska längre störa dessa vattendrag.</v>
<v n="14">Egyptens alla vatten ska ligga utan en krusning när landet ligger öde, säger Herren Gud.</v>
<v n="15">När jag förgör Egypten och utplånar allt som finns där ska man förstå att det är jag, Herren, som har gjort det.</v>
<v n="16">Ja, sjung en klagosång över Egypten! Låt alla folk sörja över landet och dess folk, säger Herren."</v>
<v n="17">Två veckor senare, på den femtonde dagen i månaden, kom ett annat budskap från Herren till mig. Han sa:</v>
<v n="18">"Du människa, gråt över folkskarorna i Egypten och över andra väldiga nationer som också är på väg till dödsriket.</v>
<v n="19">Vilket annat land är så vackert som du, Egypten? Och ändå är du dömd till dödsriket. Du ska begravas bland dem du föraktar.</v>
<v n="20">I stora skaror kommer egyptierna att dödas av svärd, för svärdet är draget mot landet. Folket kommer att ställas till svars för vad de gjort.</v>
<v n="21">De mäktiga i underjorden ska se dem komma och de ska förenas med alla andra som drabbats av dödens svärd.</v>
<v n="22">Furstarna i Assyrien ligger där mitt bland gravarna av alla sina slagna och fallna.</v>
<v n="23">Deras gravar är i dödsrikets djup. Alla dessa mäktiga män som en gång skapade skräck överallt är nu dödade av fiendens hand.</v>
<v n="24">Elams stora kungar ligger där tillsammans med sitt folk. De var plågare medan de levde, och nu ligger de där i dödsriket. De har mött samma öde som alla de andra.</v>
<v n="25">De har en viloplats bland de stupade, mitt bland sitt folks gravar. Ja, de satte skräck i folken medan de levde, men nu ligger de med skam i avgrunden, slagna av svärd.</v>
<v n="26">Meseks och Tubals furstar finns där, omgivna av sina soldater, avgudadyrkare som en gång satte skräck i alla. Nu ligger de döda.</v>
<v n="27">De är begravda som alla andra med sina vapen bredvid sig, täckta av sina sköldar och med svärden under sina huvuden. De var en skräck för alla medan de levde.</v>
<v n="28">Nu ska du, Farao, också snart ligga där bland alla andra avgudadyrkare som dödats i krig.</v>
<v n="29">Edom finns där med sina kungar och furstar. Trots sin tidigare makt och storhet ligger de där tillsammans med alla andra som dödats i strid, tillsammans med avgudadyrkare som hamnat i avgrunden.</v>
<v n="30">Alla furstarna i norr finns där och alla stupade sidonier. En gång var de allas skräck, men nu ligger de där i förnedring. De ligger där i vanära tillsammans med alla de andra stupade i avgrunden.</v>
<v n="31">När Farao kommer, blir han tröstad av att finna att han inte är den ende som har stupat med hela sin armé, säger Herren Gud.</v>
<v n="32">En gång lät jag honom sprida skräck bland allt levande, men nu ska Farao och hans armé ligga bland alla andra avgudadyrkare som stupat i strid."</v>
</c>
<c n="33">
<v n="1">Än en gång kom ett budskap från Herren till mig. Han sa:</v>
<v n="2">"Du människa, säg så här till ditt folk: Anta att jag låter en armé dra ut i strid mot ett land och folket i det landet utser en vaktpost</v>
<v n="3">och att denne slår larm och varnar folket när han ser soldaterna komma.</v>
<v n="4">Om någon hör larmet men inte bryr sig om det, så är det hans eget fel om han dör.</v>
<v n="5">Han hörde ju varningen men ville inte lyssna. Det är hans eget fel. Om han hade lyssnat till varningen skulle han räddat sitt liv.</v>
<v n="6">Men om vaktposten ser fienden komma och inte slår larm och varnar folket, kommer han ensam att vara ansvarig för allas död. De kommer att dö i sin synd, men vaktposten kommer att vara ansvarig för deras död.</v>
<v n="7">Så är det med dig, du människa. Jag har utsett dig att vara en vaktpost för Israels folk. Därför ska du lyssna till vad jag säger och varna dem å mina vägnar.</v>
<v n="8">När jag säger till den ogudaktige: 'Du kommer att dö!' och du då inte talar ut mitt ord så att han kan göra bättring, kommer han att dö i sin synd, men jag kommer att ställa dig till ansvar för det.</v>
<v n="9">Men om du varnar honom och ber honom att göra bättring, kommer han att dö i sin synd om han inte lyder, men du är inte ansvarig för det.</v>
<v n="10">Israels folk säger:'Vår synd tynger oss. Vi går under med vår skuld. Hur ska vi kunna leva?'</v>
<v n="11">Men så sant jag lever, säger Herren Gud, jag gläder mig inte åt att se någon enda ogudaktig dö. Jag vill att den ogudaktige vänder om från sin onda väg, så att han får leva. Vänd om, vänd om från din ogudaktighet! Varför ska du dö, Israel?</v>
<v n="12">En rättfärdig mans goda gärningar kommer inte att rädda honom om han senare syndar, och en ogudaktig mans synd kommer inte att leda honom till döden, om han verkligen gör bättring.</v>
<v n="13">Jag har sagt att den gudfruktige ska få leva. Men om han syndar och räknar med att hans tidigare goda gärningar ska rädda honom har han lurat sig själv. Inget av det goda han gjort ska bli ihågkommet. Jag ska döda honom på grund av hans synd.</v>
<v n="14">Likaså om jag säger till den ogudaktige att han måste dö, men han då vänder om från sin synd och gör det som är rätt och riktigt,</v>
<v n="15">till exempel lämnar igen panten till den som har lånat av honom eller lämnar tillbaka det han har stulit och så vandrar på rätta vägar och inte gör något ont - då ska han få leva.</v>
<v n="16">Ingen av hans gamla synder ska dras upp inför honom, för han har vänt sig till det som är gott och ska få leva.</v>
<v n="17">Ändå säger man att Herren inte är rättvis. Problemet är att det är ni som inte är det.</v>
<v n="18">En gång till säger jag det: När den gudfruktige vänder sig till det som är ont, kommer han att dö.</v>
<v n="19">Men om den ogudaktige omvänder sig från sin ondska och gör det som är rätt och rättfärdigt, ska han få leva.</v>
<v n="20">Ändå påstår ni att Herren inte är rättvis. Men jag ska döma var och en av er efter hans gärningar."</v>
<v n="21">Under det tolfte året av vår landsflykt, på femte dagen i tionde månaden, kom en av dem som flytt från Jerusalem och berättade följande för mig: "Staden har fallit."</v>
<v n="22">Men Herrens hand hade kommit över mig kvällen innan, och han hade botat mig så att jag på nytt kunde tala när mannen kom med nyheterna.</v>
<v n="23">Sedan kom detta budskap till mig:</v>
<v n="24">"Du människa, de utspridda rester av Juda som bor i ruinstäderna säger nu: 'Abraham var en ensam man, och ändå fick han hela landet! Vi är många, så vi borde kunna få det tillbaka!'</v>
<v n="25">Men Herren Gud säger: Ni har ingen styrka, för ni gör det som är ont. Ni äter kött med blodet i. Ni tillber avgudar och ni dödar. Tror ni att jag tänker låta er få landet?</v>
<v n="26">Mördare! Avgudadyrkare! Äktenskapsbrytare! Skulle ni få landet för er själva?</v>
<v n="27">Säg så här till dem: Herren Gud säger: Så sant jag lever ska de som bor bland ruinerna stupa i strid. De som bor ute på fälten ska ätas upp av vilda djur, och de som finns i befästningar och grottor ska dö av pest.</v>
<v n="28">Jag ska låta landet bli ödelagt, och det ska bli slut på Israels högfärd och makt. Israels bergsbyar ska bli så öde och övergivna att ingen ska vilja vandra genom dem.</v>
<v n="29">När jag har ödelagt landet på grund av folkets synd, ska de förstå att jag är Herren.</v>
<v n="30">Du människa, dina landsmän viskar bakom din rygg. De pratar om dig i husen och viskar om dig vid dörrarna och säger: 'Kom, nu ska vi ha roligt! Vi går och hör efter vad Herren har att säga till oss!'</v>
<v n="31">De kommer som om de vore uppriktiga och menade allvar, och de sitter framför dig för att lyssna, men de har ingen tanke på att göra vad jag säger till dem. De talar så vackert om att älska Herren, men i sina hjärtan är det pengar de älskar.</v>
<v n="32">Du har blivit som en som roar med sång och spel, en underhållare att lyssna till utan att fästa avseende till innehållet i hans budskap.</v>
<v n="33">Men när alla dessa fruktansvärda saker händer dem - och de kommer att hända - då ska de förstå att en profet har varit bland dem."</v>
</c>
<c n="34">
<v n="1">Sedan kom detta budskap till mig från Herren:</v>
<v n="2">"Du människa, profetera mot Israels herdar, alla dessa ledare, och säg så här till dem: Herren Gud säger till er: Ve er, ni herdar som bara bryr er om ert eget. Ska inte herdar se till att fåren får att äta?</v>
<v n="3">Ni äter upp det bästa själva och av ullen gör ni de finaste kläder, medan ni låter er hjord svälta.</v>
<v n="4">Ni har inte tagit hand om de svaga, vårdat de sjuka eller förbundit de sårade och inte heller gått ut för att söka upp dem som sprungit bort och kommit vilse. I stället har ni härskat över dem med makt och grymhet.</v>
<v n="5">Därför skingrades de och blev utan herde. De har blivit ett lätt byte för alla rovdjur.</v>
<v n="6">Mina får strövade genom bergsbygder och över höjder överallt på jorden, men ingen letade efter dem eller var bekymrad för deras skull.</v>
<v n="7">Därför ska ni lyssna till de här orden från Herren, ni herdar:</v>
<v n="8">Så sant jag lever, säger Herren Gud, övergav ni min hjord och utlämnade fåren till att bli anfallna och dödade. Ni är inga goda herdar, för ni letade inte reda på dem. Ni åt själva och lät dem svälta.</v>
<v n="9" t="10">Därför kommer jag att göra er ansvariga för det som händer min hjord. Jag ska ta ifrån er möjligheten att föda er själva på hjordens bekostnad.</v>
<v n="11">Herren Gud säger: Jag kommer att söka efter mina får tills jag finner dem.</v>
<v n="12">Jag är en god herde och håller reda på mina får. Jag ska rädda dem och föra dem tillbaka hem från alla de platser dit de blivit utspridda en mörk och dyster dag.</v>
<v n="13">Jag ska leda dem tillbaka till deras rätta hem från alla de folk och länder där de befunnit sig. Ja, jag ska leda dem tillbaka till deras eget land, Israel, och ge dem bete på Israels berg och vid floderna, där landet är bördigt och gott.</v>
<v n="14">Jag kommer att ge dem fint bete på Israels höjder. Där ska de få ligga i lugn och ro och äta av frodig grönska.</v>
<v n="15" t="16">Jag själv ska vara en herde för mina får och låta dem vila i lugn och ro, säger Herren Gud. Jag ska söka upp alla som gått vilse och föra dem tillbaka hem i trygghet. Jag ska förbinda det som är brutet och bota de sjuka. Men de starka som utnyttjat er och levt väl på er bekostnad ska jag utrota.</v>
<v n="17">Beträffande dig, mitt folk, du min hjord, säger Herren Gud: Jag ska döma varje får i min hjord och varje bagge och get.</v>
<v n="18">Några av er behåller inte bara de bästa betesmarkerna för sig själva utan trampar också ner de övriga? Ni dricker först av det friska vattnet och grumlar det med era fötter för de andra!</v>
<v n="19">Allt som återstår för resten av min hjord är det som ni redan har trampat ner.</v>
<v n="20">Därför säger Herren Gud: Jag ska verkligen döma mellan de feta och de magra fåren.</v>
<v n="21">Jag ska döma dem som knuffar och tränger min sjuka och hungriga hjord tills den är helt förskingrad.</v>
<v n="22">Därför kommer jag själv att rädda min hjord. Den ska inte längre bli stångad och riven. Jag ska lägga märke till vilka som är feta och vilka som är magra, och varför det är på det sättet.</v>
<v n="23">Jag ska sätta en herde över mitt folk, min tjänare David. Han ska ge dem bete och vara en god herde för dem.</v>
<v n="24">Jag, Herren, ska också vara deras Gud, och min tjänare David ska vara en furste bland mitt folk. Jag, Herren, har talat detta.</v>
<v n="25">Jag ska ingå ett fredsfördrag med dem och driva ut alla farliga djur ur landet, så att mitt folk tryggt ska kunna slå läger även på ödsliga platser och sova tryggt i skogarna.</v>
<v n="26">Jag ska göra mitt folk och deras land runt mitt berg till en välsignelse. Det ska komma skurar, ja, skurar av välsignelse, för jag ska inte hålla tillbaka regnet utan sända det i rätt tid.</v>
<v n="27">Deras fruktträd och åkrar ska ge rikliga skördar, och alla ska leva i trygghet. När jag har brutit sönder deras ok och befriat dem från de män som hållit dem fångna och dragit nytta av dem ska de förstå att jag är Herren.</v>
<v n="28">Andra folk ska inte längre besegra dem, och vilda djur ska inte heller anfalla dem. De ska bo i trygghet, och ingen ska skrämma dem.</v>
<v n="29">Jag ska låta landet bli känt för sina skördar, så att mitt folk aldrig mer behöver hungra eller bli föraktat av hedniska folk.</v>
<v n="30">På så sätt ska de lära sig att jag, Herren, deras Gud, är med dem och att de, Israels folk, är mitt folk, säger Herren Gud.</v>
<v n="31">Ni är min hjord, fåren på mina betesmarker. Ni är mitt folk och jag är er Gud, säger Herren."</v>
</c>
<c n="35">
<v n="1">På nytt kom ett budskap från Herren. Han sa:</v>
<v n="2">"Du människa, vänd dig mot berget Seir, profetera mot Edom och säg:</v>
<v n="3">Herren Gud säger: Jag är emot er, och jag ska sträcka ut min hand mot er och utplåna er.</v>
<v n="4" t="5">Eftersom ni hatar mitt folk Israel, ska jag lägga era städer i ruiner och ödelägga landet, och då ska ni förstå att jag är Herren. Ni dödade mitt folk när det var hjälplöst, när jag straffade det för all dess synd.</v>
<v n="6">Så sant jag lever, säger Herren, ska jag låta ert eget blod flyta. Nu har turen kommit till er!</v>
<v n="7">Jag ska utrota berget Seirs folk, döda dem som försöker fly och dem som vänder tillbaka.</v>
<v n="8">Bergen ska fyllas med stupade. Jag ska fylla era höjder, dalar och floder med dem som stupat i strid.</v>
<v n="9">Aldrig mer ska ni leva upp igen. Ni ska vara övergivna för alltid. Era städer ska aldrig mer byggas upp, och ni ska förstå att jag är Herren.</v>
<v n="10">Ni sa: 'Vi ska lägga under oss både Israel och Juda. Vi ska ta dem i besittning. Vi bryr väl oss inte om att Gud finns där!'</v>
<v n="11">Därför ska jag, så sant jag lever, säger Herren Gud, ge igen för era onda handlingar. Jag ska straffa er för allt ni gjort av avund och hat. Jag ska förhärliga mitt namn i Israel genom vad jag kommer att göra mot er.</v>
<v n="12">Ni ska veta att jag hört alla onda ord ni har sagt om Israel, ja, när ni har sagt att de är hjälplösa och att ni ska inta dem.</v>
<v n="13">Genom att säga så har ni satt er upp mot mig. Jag har hört allt!</v>
<v n="14">Hela världen ska glädja sig när jag ödelägger Seir.</v>
<v n="15">Ni var glada över att Israel blev ödelagt. Nu ska jag glädja mig över ert öde. Ni kommer att utplånas, alla ni på berget Seir, ni som bor i Edom. Då ska ni veta att jag är Herren!"</v>
</c>
<c n="36">
<v n="1">"Du människa, profetera mot Israels berg! Säg till dem: Lyssna till detta 	budskap från Herren.</v>
<v n="2">Era fiender har hånat er genom att påstå att era urgamla höjder är deras.</v>
<v n="3">De har slagit ner er och skickat bort er som slavar till olika länder. Ni är föraktade och förtalade.</v>
<v n="4">Därför bör ni lyssna till dessa ord från Herren Gud, ni Israels berg. Han säger till höjderna, bergen, dalarna, de ödelagda lantgårdarna och de sedan länge övergivna städerna som förstörts av de angränsande hednafolken:</v>
<v n="5">Min vrede är upptänd mot alla de folk, särskilt mot Edom, som har lagt beslag på mitt land i fullständigt förakt mot mig, och sedan behållit det som sitt eget.</v>
<v n="6">Profetera därför och säg till höjder, berg och dalar i Israel: Herren Gud säger: Jag är upptänd av vrede därför att ni lidit en sådan skam inför grannfolken.</v>
<v n="7">Därför har jag sträckt ut min hand och lovat att också dessa folk ska få uppleva skam och vanära.</v>
<v n="8">Men i Israel ska de goda tiderna komma tillbaka. Det kommer att bli väldiga fruktskördar som en förberedelse för mitt folks återkomst, och den ska inte dröja länge.</v>
<v n="9">Jag står på er sida, och jag ska komma och hjälpa er att bruka jorden och så er säd.</v>
<v n="10">Jag ska föröka befolkningen i hela Israel, och städerna som låg i ruiner ska bli uppbyggda igen och fyllas med folk.</v>
<v n="11">Inte bara folket, utan också era hjordar ska förökas. Än en gång ska hus trängas på bergens sluttningar. Jag ska till och med göra mer för er än jag har gjort tidigare. Då ska ni veta att jag är Herren.</v>
<v n="12">Mitt folk ska vandra fram över bergen som förr, och bergen ska på nytt tillhöra dem och inte längre vara en plats där man bränner barn på avgudaaltaren.</v>
<v n="13">Herren Gud säger: Nu hånar de andra folken er och säger: 'I Israel äter man sina egna!'</v>
<v n="14">Men det finns inte längre skäl för detta påstående.</v>
<v n="15">Dessa hedniska folk ska inte hånle längre, för ni ska inte längre vara ett syndigt folk, säger Herren Gud."</v>
<v n="16">Sedan kom dessa ord till mig från Herren:</v>
<v n="17">"Du människa, när Israels folk bodde i sitt eget land, orenade de det genom sina onda gärningar. Deras tillbedjan var avskyvärd att lyssna till.</v>
<v n="18">De orenade landet genom mord och genom avgudadyrkan, och därför tömde jag ut min vrede över dem.</v>
<v n="19">Jag förvisade dem också till många länder. På det sättet straffade jag dem för de synder de levde i.</v>
<v n="20">Men när de blivit utspridda bland folken blev de till skada för mitt heliga namn, därför att folken sa: 'De är Guds folk, och ändå måste de lämna sitt land!'</v>
<v n="21">Jag är oroad över att mitt rykte blev förstört av mitt folk när det var utspritt över hela världen.</v>
<v n="22">Därför ska du säga till Israels folk: Herren Gud säger: Jag ska leda er tillbaka, inte därför att ni förtjänar det, utan därför att jag vill skydda mitt heliga namn, som ni har vanärat bland folken.</v>
<v n="23">Jag tänker förhärliga mitt stora namn, som ni har orenat, och då ska världens folk förstå att jag är Herren. Jag ska få min heder tillbaka genom att befria er från den landsflykt ni lever i.</v>
<v n="24">Jag ska leda er tillbaka hem till Israels land.</v>
<v n="25">Jag ska rena er från allt orent, och det ska vara slut på er avgudadyrkan.</v>
<v n="26">Jag kommer att ge er ett nytt sinne, en ny och rätt inställning, och en ny ande. Jag ska ta bort era stenhjärtan och ge er nya hjärtan.</v>
<v n="27">Jag ska fylla dem med kärlek och ge er min Ande, så att ni vill lyda mina lagar och göra det jag befaller.</v>
<v n="28">Ni ska bo i Israel, det land som jag gav era förfäder för länge sedan. Ni ska vara mitt folk och jag ska vara er Gud.</v>
<v n="29">Jag ska rena er från alla era synder. Jag ska se till att skördarna inte slår fel och att ni inte drabbas av hungersnöd.</v>
<v n="30">Jag ska ge er rika skördar från fruktträd och åkrar, och aldrig mer ska folken runt omkring kunna håna er för att ni lider av hunger.</v>
<v n="31">Då ska ni komma ihåg era gamla synder och avsky er själva för allt ont ni har gjort.</v>
<v n="32">Men kom alltid ihåg det här: Det är inte för er egen skull jag gör det, utan för min. Mitt folk Israel, det är på sin plats att ni skäms för allt ni har gjort.</v>
<v n="33">Herren Gud säger: När jag renar er från era synder, ska jag leda er hem igen till Israel och bygga upp ruinerna.</v>
<v n="34">Det förstörda landet, som legat öde under de år ni levt i landsflykt, ska bli uppodlat igen. Alla som har gått förbi har varit skakade över förödelsens omfattning.</v>
<v n="35">Men när jag leder er tillbaka, kommer de att säga: 'Detta gudsförgätna land har blivit som Edens trädgård. Städerna som låg i ruiner är uppbyggda, befästa med murar och fullt befolkade!'</v>
<v n="36">Då ska alla folk som finns kvar runt omkring er förstå att det är jag, Herren, som har byggt upp ruinerna och gett er rika skördar i ökenlandet, för jag, Herren, har lovat det, och jag kommer att göra det.</v>
<v n="37" t="38">Herren Gud säger: Jag är beredd att än en gång lyssna till Israels bön och ge dem vad de begär. Låt dem bara be, så ska jag föröka dem så att de blir som de hjordar som fyller Jerusalems gator vid offertiden. Ruinstäderna ska än en gång bli befolkade, och alla ska förstå att jag är Herren."</v>
</c>
<c n="37">
<v n="1" t="2">Herrens kraft kom över mig, och av Herrens Ande leddes jag bort till en dal full av gamla torra ben, som låg utspridda på marken. Han förde mig runt bland dem</v>
<v n="3">och frågade mig sedan:"Du människa, kan de här benen bli levande igen?"Jag svarade: "Herre, det är bara du själv som kan svara på det."</v>
<v n="4">Då uppmanade han mig att tala till benen och säga: "Ni torra ben, lyssna till Guds ord,</v>
<v n="5">för Herren Gud säger: Jag ska låta er bli levande och börja andas igen!</v>
<v n="6">Jag ska fästa senor vid er, ge er kött och muskler och täcka er med hud. Jag ska ge er liv, och ni ska förstå att jag är Herren."</v>
<v n="7">Jag profeterade så som jag blivit ombedd att göra och plötsligt hördes ett rassel över hela dalen. Benen förenade sig med varandra så som de en gång varit förenade.</v>
<v n="8">Medan jag såg på fick de senor och muskler och täcktes med hud, men ännu hade de inget liv.</v>
<v n="9">Då sa han till mig att ropa på vinden och säga: "Herren Gud säger: Kom från de fyra väderstrecken, o Ande, och blås på dessa slagna kroppar, så att de får liv igen."</v>
<v n="10">Jag talade till vindarna som han hade befallt mig, och kropparna började andas. De levde och reste sig upp på fötterna - en väldig armé.</v>
<v n="11">Sedan talade han om för mig vad synen betydde. "De här benen", sa han, "representerar hela Israels folk. De säger: 'Vi är bara en hög uttorkade ben. Allt hopp är ute.'</v>
<v n="12">Men tala om för dem vad Herren Gud säger: Mitt folk, jag ska öppna era gravar och få er att stå upp och vända tillbaka till Israels land.</v>
<v n="13">Och då, mitt folk, ska ni äntligen förstå att jag är Herren.</v>
<v n="14">Jag ska låta min Ande komma in i er, och ni ska leva och vända tillbaka hem till ert eget land. Då ska ni förstå att jag, Herren, har gjort precis det jag en gång lovade."</v>
<v n="15">På nytt kom ett budskap från Herren till mig. Det löd:</v>
<v n="16">"Ta en stav och rista in dessa ord i den: 'Denna stav tillhör Juda och de stammar i Israel som går med honom!' Ta sedan en annan stav och skriv på den: 'Efraims stav som tillhör Josef och den del av Israel som går med honom.'</v>
<v n="17">Håll dem sedan tillsammans i din hand som en enda stav.</v>
<v n="18" t="20">När man frågar dig vad detta betyder ska du svara: Herren säger: Jag kommer att förena alla Israels stammar med Juda och göra dem till en stav i min hand. De ska bli ett!</v>
<v n="21">Herren Gud säger: Jag ska samla mitt folk Israel från de många länder de gått till och leda hem dem från hela världen till deras eget land,</v>
<v n="22">för att göra ett enda folk av dem. En kung ska regera över dem alla. De ska inte längre vara uppdelade i två nationer.</v>
<v n="23">De ska sluta att orena sig med avgudar och all annan synd, för jag ska frälsa dem från deras orenhet. Sedan ska de verkligen vara mitt folk, och jag ska vara deras Gud.</v>
<v n="24">Och David, min tjänare Messias, ska vara deras kung, deras ende herde.</v>
<v n="25">De ska följa mina lagar och lyda mina befallningar. De ska bo i landet Israel där deras förfäder bodde, landet jag gav min tjänare Jakob. De och deras barn och barnbarn i alla generationer ska bo här. Och min tjänare David, deras Messias, ska vara deras furste i all evighet.</v>
<v n="26">Och jag ska ingå ett fridsförbund med dem, ett evigt förbund. Jag ska välsigna dem och föröka dem och placera mitt tempel bland dem för alltid,</v>
<v n="27">och jag ska ha mitt hem bland dem. Ja, jag kommer att vara deras Gud, och de ska vara mitt folk.</v>
<v n="28">Och när mitt tempel förblir hos dem, då ska folken förstå att jag, Herren, går med dem och är hos dem."</v>
</c>
<c n="38">
<v n="1">Här är ännu ett budskap till mig från Herren:</v>
<v n="2" t="3">"Du människa, vänd dig norrut, mot Magogs land, och profetera mot Gog, kungen över Mesek och Tubal. Tala om för honom vad Herren Gud säger: Jag är emot dig, Gog.</v>
<v n="4">Jag ska sätta krokar i dina käftar och dra dig ut med hela din armé, dina hästar, dina fullt beväpnade ryttare och dina många soldater med sköldar och svärd.</v>
<v n="5">Perser, etiopier och puteer ska förena sig med dig med alla sina vapen.</v>
<v n="6">Det ska Gomer också göra, tillsammans med alla sina stammar, och Togarmas arméer ska komma från norr, liksom många andra.</v>
<v n="7">Var beredd! Håll trupperna i beredskap! Du är ledaren, Gog!</v>
<v n="8">Långt fram i tiden kommer du att bli kallad till handling. I en avlägsen framtid kommer du att slå ner på Israel, som då har fred sedan folket har kommit tillbaka från många länder.</v>
<v n="9">Du och alla dina allierade, en stor och fruktansvärd armé, kommer att svepa in över dem som en storm och täcka landet som ett moln.</v>
<v n="10">En ond tanke ska slå rot i ditt sinne.</v>
<v n="11">Du kommer att säga: 'Israel är ett oskyddat land med försvarslösa byar. Jag ska anfalla och förgöra detta folk som lever i sådan trygghet.</v>
<v n="12">Jag ska gå till dessa en gång övergivna städer som nu är fyllda med dem som har vänt tillbaka från alla håll. Jag ska ta ett väldigt krigsbyte och många slavar, för folket är rikt på boskap och har blivit hela världens centrum!'</v>
<v n="13">Men Saba och Dedan och Tarsis mäktiga affärsmän, med vilka landet har bedrivit affärer, kommer att fråga: 'Vem är du som lägger beslag på allt silver och guld, driver bort boskapen och gör dem utfattiga genom att ta allt de äger?'</v>
<v n="14">Herren Gud säger till Gog: När mitt folk bor i fred i sitt land, då ska du själv vakna upp.</v>
<v n="15" t="16">Du ska komma från norr med din väldiga armé, alla dina ryttare och soldater, och övertäcka landet som ett moln. Under kommande dagar ska jag ska få dig att anfalla mitt land. Min helighet kommer att bli uppenbar inför alla nationer, och genom dig ska alla förstå att jag är Gud.</v>
<v n="17">Herren Gud säger: Du är den som jag talade om för länge sedan genom Israels profeter, när jag förklarade att jag längre fram i tiden skulle leda någon mot mitt folk.</v>
<v n="18">Men när du kommer för att förgöra Israel, ska min vrede uppväckas.</v>
<v n="19">Min svartsjuka och blixtrande vrede ska orsaka en jordbävning i Israel den dagen.</v>
<v n="20">Allt levande ska darra av fruktan för min närvaro, fiskarna i havet, fåglarna, markens djur och alla människor. Bergen ska slås ner, klipporna störta omkull och murarna falla till marken.</v>
<v n="21">Jag ska samla all slags förskräckelse mot dig Gog, säger Herren Gud. Du ska komma att strida mot dig själv i en strid på liv och död!</v>
<v n="22">Jag kommer att strida mot dig med svärd, sjukdom, översvämning, hagel, eld och svavel.</v>
<v n="23">Så ska jag uppenbara min storhet och ge ära åt mitt namn, och alla folken i världen kommer att höra vad jag har gjort och förstå att jag är Gud!"</v>
</c>
<c n="39">
<v n="1">"Du människa, profetera också detta mot Gog. Säg så här: Jag står emot dig, Gog, du ledare för Mesek och Tubal.</v>
<v n="2">Jag ska få dig att vända om och leda dig mot Israels berg. Jag ska dra dit dig från din plats långt däruppe i norr.</v>
<v n="3">Jag ska slå vapnen ur händerna på dig och lämna dig hjälplös.</v>
<v n="4">Du och din stora armé kommer att dö uppe bland bergen. Jag ska överlämna dig åt rovfåglar och vilda djur.</v>
<v n="5">Du kommer att falla på öppna fältet och aldrig nå ditt mål, för jag har talat, säger Herren Gud.</v>
<v n="6">Jag ska låta eld regna över Magog och över alla de kustländer som allierat sig med dig, och de ska förstå att jag är Herren.</v>
<v n="7">Så ska jag göra mitt heliga namn känt bland mitt folk Israel. Det ska inte längre bli hånat och föraktat. De andra folken ska också förstå att jag är Herren, den Helige i Israel.</v>
<v n="8">Denna domens dag ska komma. Allt kommer att ske på det sätt som jag har sagt.</v>
<v n="9">Folket i Israels städer ska gå ut och plocka upp sköldar, alla övergivna vapen, hjälmar, bågar, pilar, spjut och lansar och använda dem att elda med. Det ska räcka i sju år.</v>
<v n="10">Under dessa sju år kommer de inte att behöva något annat till bränsle. De kommer inte att behöva hugga ved i skog och mark. Ja, de ska använda allt som blev kvar efter dem som skymfat Israel.</v>
<v n="11">Jag ska göra i ordning en stor gravplats för Gog och hans arméer i "De framtågandes dal", öster om Döda havet. Den kommer att blockera dalen så att man inte kan ta sig fram där. Där ska Gog och alla hans soldater begravas. Och man ska ändra namnet på platsen till "Gogs armés dal".</v>
<v n="12">Det ska ta sju månader för Israels folk att begrava alla kroppar.</v>
<v n="13">Alla i Israel kommer att hjälpa till, för det kommer att bli en ärorik seger för Israel den dagen, när jag bevisar min härlighet, säger Herren.</v>
<v n="14">Man ska utse män att systematiskt söka igenom hela landet så att inga skelett blir kvar och begrava dem så att landet blir fullständigt renat.</v>
<v n="15" t="16">Där man hittar kvarlevor ska platsen märkas ut så att dödgrävarna kan ta dem med till "Gogs armés dal" och begrava dem där. En stad som kallas Hamona finns där. På så sätt ska landet äntligen bli rent.</v>
<v n="17">Du människa, kalla på himlens fåglar och alla djur, och säg så här till dem: Kom till en stor offerfest! Kom från när och fjärran till Israels berg!</v>
<v n="18">Kom och ät kött och drick blod! Ät köttet av mäktiga män och drick furstars blod. De ska ersätta baggar, lamm, getter och feta ungtjurar från Basan vid min offerfest!</v>
<v n="19">Frossa på kött tills ni blir övermätta, och drick er druckna på blod.</v>
<v n="20">Festa vid mitt dukade bord på hästar, ryttare och tappra krigare, säger Herren Gud.</v>
<v n="21">På detta sätt ska jag uppenbara min härlighet bland folken, och alla ska se bestraffningen av Gog och förstå att jag står bakom den.</v>
<v n="22">Från den tiden och framöver ska Israels folk förstå att jag är Herren, deras Gud.</v>
<v n="23">Folken ska förstå att Israel fördes bort i fångenskap på grund av sin synd. De var otrogna mot sin Gud. Därför vände jag bort mitt ansikte från dem och lät deras fiender förgöra dem.</v>
<v n="24">Jag vände bort mitt ansikte från dem och straffade dem efter deras orenhet.</v>
<v n="25">Men nu, säger Herren Gud, ska jag göra slut på mitt folks fångenskap och visa dem barmhärtighet och ge dem deras rikedomar tillbaka, för jag är mån om mitt rykte.</v>
<v n="26">Deras förräderi och skam tillhör det förgångna. De kommer att få bo i fred och trygghet i sitt eget land, utan att någon stör eller skrämmer dem.</v>
<v n="27">Jag ska föra dem hem från deras fienders land, och min härlighet ska bli synlig för alla folk när jag gör det. Genom dem kommer jag att visa min helighet inför alla folk.</v>
<v n="28">Då ska Israel förstå att jag är Herren, deras Gud, den som både sände dem i landsflykt och kallade dem tillbaka hem. Jag ska inte lämna någon av dem kvar bland de andra folken,</v>
<v n="29">och jag kommer aldrig att dölja mitt ansikte för dem igen. Jag ska gjuta ut min Ande över dem, säger Herren Gud."</v>
</c>
<c n="40">
<v n="1">I början av det tjugofemte året efter vår landsflykt, på den tionde dagen, fjorton år efter Jerusalems fall, kom Herrens hand över mig.</v>
<v n="2">I en syn förde han mig till Israels land och satte mig på ett högt berg, på vars högra sida jag såg byggnader som liknade en stad.</v>
<v n="3">Han förde mig dit, och jag såg en man som glänste som koppar. Han stod bredvid tempelporten och höll ett måttband och en måttstock i sin hand.</v>
<v n="4">Han sa till mig: "Du människa, ge noga akt på vad du ser och hör, och var uppmärksam på allt jag visar dig, för du har blivit förd hit för att jag ska kunna visa dig många saker. Sedan ska du vända tillbaka till Israels folk och berätta allt du har sett."</v>
<v n="5">Jag såg en mur som omslöt hela tempelområdet. Mannen började mäta muren med sin måttstock, som var tre meter lång. Muren var tre meter hög och tre meter bred.</v>
<v n="6">Sedan gick han till porten i den östra muren. Vi gick upp för de sju trappstegen och in i porten, vars yttre mur var tre meter tjock.</v>
<v n="7" t="12">Utrymmet för vaktposterna längre in i porten var tre meter i kvadrat, och väggarna mellan dem var två och en halv meter tjocka. Det fanns tre vaktrum på varje sida i portens andra ända. Framför dessa rum fanns det en låg mur som var en halv meter hög och lika bred. I portens andra ända fanns det en tre meter hög dörröppning in till en hall på fyra kvadratmeter med en meter höga murpelare. Bakom denna hall, längst bort i gången, fanns en vestibul som var sex och en halv meter bred och fem meter lång.</v>
<v n="13">Sedan mätte han portens hela utvändiga vidd genom att mäta hela rummet från vaktrummets yttre dörrar, och det avståndet var tolv och en halv meter.</v>
<v n="14">Sedan uppskattade han höjden på pelarna på varje sida om porten till omkring trettio meter.</v>
<v n="15">Portens hela längd var tjugofem meter från den ena änden till den andra.</v>
<v n="16">Där fanns fönster som smalnade inåt, utmed båda sidorna av gången och utmed vaktrummens väggar. Fönster fanns också vid utgången och i entréhallarna. Pelarna var dekorerade med utskurna palmträd.</v>
<v n="17">Vi gick genom porten och ut till yttre förgården. Den var stenlagd och hade trettio rum längs väggarna.</v>
<v n="18">Dessa låg lägre än den inre förgården och sträckte sig ut från muren lika långt som gången.</v>
<v n="19">Sedan mätte han avståndet till muren på andra sidan av denna förgård, som var högre och som kallades templets yttre förgård, och fann att det var femtio meter.</v>
<v n="20">Jag följde efter honom när han lämnade den östra gången och gick över till den norra porten och mätte den.</v>
<v n="21">Här fanns också tre vaktrum på varje sida, och alla mätningarna gav samma resultat som vid den östra porten: gången var tjugofem meter lång och tolv och en halv meter bred från sida till sida, räknat mellan vaktrummen.</v>
<v n="22">Där fanns också fönster och en entréhall med palmträdsdekorationer, precis som på östra sidan. Där fanns också sju trappsteg som ledde upp till entréhallens portgång.</v>
<v n="23">Vid norra entrén kom han, precis som på östra sidan, till en mur och en gång genom den till en inre förgård. Avståndet mellan de båda gångarna var femtio meter.</v>
<v n="24">Sedan förde han mig runt till södra porten, mätte de olika sektionerna där och fann att de hade samma mått som de förra.</v>
<v n="25">Här fanns också fönster i rummen, och även en entréhall. Och precis som de andra portgångarna var denna tjugofem meter lång och tolv och en halv meter bred.</v>
<v n="26">En trappa med sju steg ledde upp till entrén, och där fanns palmdekorationer på pelare utmed väggarna.</v>
<v n="27">Här fanns också en gång som ledde till den inre förgården. Avståndet mellan dessa gångar var femtio meter.</v>
<v n="28">Sedan förde han mig till den inre muren genom dess södra port. Han mätte den och fann att den hade samma mått som portarna i den yttre muren.</v>
<v n="29" t="30">Dess vaktrum, pelare, entré och utgång var identiska med de övriga, och detta gällde även fönstren utmed väggarna och i entrén. Och precis som de övriga var denna portgång tjugofem meter lång och tolv och en halv meter bred.</v>
<v n="31">Den enda skillnaden var att det var åtta trappsteg i stället för sju, som ledde upp till den. Det fanns palmdekorationer på pelarna även här.</v>
<v n="32">Därefter gick vi ut på förgården till den inre murens östra port och mätte den. Den hade samma mått som de övriga.</v>
<v n="33">Dess vaktrum, pelare och entréhall var av samma storlek som de vid de andra portarna, och där fanns fönster utmed väggarna och i entréhallen. Den var tjugofem meter lång och tolv och en halv meter bred.</v>
<v n="34">Dess entréhall låg mot den yttre förgården, och det fanns palmdekorationer på pelarna, och åtta trappsteg ledde upp till entrén.</v>
<v n="35">Sedan tog han mig runt till den norra porten i inre muren, och måtten där var exakt desamma.</v>
<v n="36">Vaktrummen, pelarna och entréhallen vid den porten var likadana som de övriga, och portgången mätte tjugofem meter på längden och tolv och en halv meter på bredden.</v>
<v n="37">Entréhallen vette mot yttre förgården och hade palmträdsutsmyckningar på alla väggar runt porten, och åtta trappsteg ledde upp till entrén.</v>
<v n="38">Ett rum med en dörröppning fanns i var och en av portarna i den inre muren. Där tvättade och sköljde man offerköttet innan det bars fram till altaret.</v>
<v n="39">På båda sidorna av entréhallen fanns två bord där offerdjuren till brännoffren, syndoffren och skuldoffren slaktades, innan de bars in i templet.</v>
<v n="40">Utanför entréhallen, på båda sidorna om den trappa som ledde upp till norra entrén, fanns ytterligare två bord.</v>
<v n="41">Det fanns alltså tillsammans åtta bord, fyra innanför och fyra ute på förgården, där offren styckades och förbereddes.</v>
<v n="42">Det fanns också fyra stenbord, där slaktknivar och andra tillbehör låg. Bordsytan var sjuttiofem centimeter i fyrkant, och borden var en halv meter höga.</v>
<v n="43">Sju och en halv centimeter långa krokar var fastsatta utmed entréhallens väggar och runt bordens kanter.</v>
<v n="44">På den inre förgården fanns två rum, ett vid norra ingången, med framsidan mot söder, och ett vid den södra ingången, med framsidan mot norr.</v>
<v n="45">Och han sa till mig: "Rummet bredvid den norra inre porten är till för de präster som förrättar tjänsten inne i templet.</v>
<v n="46">Rummet bredvid den inre södra porten är till för de präster som är ansvariga för altaret, Sadoks ättlingar, som är de enda leviter som får komma nära Herren och tjäna honom."</v>
<v n="47">Sedan mätte han den inre förgården och fann att den var femtio meter i kvadrat. Det fanns också ett altare på förgården, och det stod framför templet.</v>
<v n="48" t="49">Sedan tog han mig med till templets entréhall. Tio trappsteg ledde upp till den från inre förgården. Dess väggar sträckte sig upp på varje sida och formade två pelare, som var en och en halv meter tjocka. Ingången var sju meter bred, med en och en halv meter tjocka murar. Entréhallen var alltså tio meter bred och sex meter lång.</v>
</c>
<c n="41">
<v n="1">Därefter tog han med mig till själva tempelsalen och mätte de pelare som utgjorde dess ingång. De var två och en halv meter i fyrkant.</v>
<v n="2">Entréhallen var tre meter lång och fem meter bred. Själva salen var tjugo gånger tio meter.</v>
<v n="3">Därefter gick han in i det innersta rummet och mätte pelarna vid ingången och fann att de var en meter tjocka. Ingången var tre meter bred, med en tre och en halv meter djup hall bakom.</v>
<v n="4">Det inre rummet var tio kvadratmeter. "Detta är det allra heligaste", sa han.</v>
<v n="5">Sedan mätte han tempelmuren och fann den vara tre meter tjock med en rad rum på utsidan. Varje rum var två meter brett.</v>
<v n="6">Dessa rum låg i tre våningar, med trettio rum i varje våning. Hela konstruktionen hölls uppe av bärbjälkar och inte av tempelmuren.</v>
<v n="7">Varje våning var bredare än den som låg under, på grund av att tempelväggen smalnade allteftersom den blev högre. En trappa vid sidan av templet ledde upp från den ena våningen till den andra.</v>
<v n="8">Jag lade märke till att templet var byggt på en terrass och att den nedersta raden av rum sträckte sig tre meter ut på terrassen.</v>
<v n="9">Den yttre väggen till rummen var två och en halv meter tjock och lämnade ett fritt utrymme på två och en halv meter vid terrassens kant, likadant på båda sidorna.</v>
<v n="10">Tio meter från terrassen fanns på båda sidor av templet ännu en rad rum nere på den inre förgården.</v>
<v n="11">Två dörrar ledde ut därifrån till terrassen, som var två och en halv meter bred. En dörr vette mot norr och en mot söder.</v>
<v n="12">En stor byggnad på västra sidan var trettiofem meter bred och fyrtiofem meter lång. Dess väggar var två och en halv meter tjocka.</v>
<v n="13">Sedan mätte han templet och platsen närmast. Området var femtio meter i fyrkant.</v>
<v n="14">Den inre förgården på templets östra sida var också femtio meter bred,</v>
<v n="15" t="16">liksom byggnaden på templets västra sida, med de båda murarna inräknade.Tempelsalen, det allraheligaste och entréhallen var klädda med paneler, och alla hade fönsternischer. Templets inre väggar hade träpaneler både över och under fönstren.</v>
<v n="17" t="18">Utrymmet över dörren som ledde in till det allra heligaste var också klätt med panel. Väggarna var i sin helhet dekorerade med keruber, alla med två ansikten. Mellan keruberna fanns palmer.</v>
<v n="19" t="20">Ett av kerubernas två ansikten var en människas. Det var vänt mot en palm på ena sidan om keruben. Det andra ansiktet, ett lejonansikte, var riktat åt motsatt håll, också mot en palm. Så såg det ut utmed hela templets innervägg.</v>
<v n="21">Dörrposterna till tempelsalen var fyrkantiga, och framför det allra heligaste fanns något som såg ut som ett träaltare.</v>
<v n="22">Detta altare var en meter i fyrkant och en och en halv meter högt. Dess hörn, sockel och sidor var helt och hållet av trä. "Det här är Herrens bord", sa han till mig.</v>
<v n="23" t="24">Både tempelsalen och det allra heligaste hade dubbla svängdörrar.</v>
<v n="25">Dörrarna till tempelsalen var försedda med dekorationer av keruber och palmträd som på väggarna. Över entréhallen fanns en baldakin av trä.</v>
<v n="26">Fönsternischer och utskurna palmträd fanns på båda sidor av entréhallen, i gången utmed templet och på baldakinen över entrén.</v>
</c>
<c n="42">
<v n="1">Sedan ledde han mig ut ur templet och tillbaka, över den inre förgården, till rummen i norra delen och till en annan byggnad.</v>
<v n="2">Denna var femtio meter lång och tjugofem meter bred.</v>
<v n="3">Raden av rum bakom denna byggnad vette mot förgårdens inre vägg. Rummen låg i tre våningar och vette mot yttre förgården på ena sidan och hade ett tio meter brett område av inre förgården på andra sidan.</v>
<v n="4">En fem meter bred gång fanns mellan byggnaden och avsatserna med rum, och ingångarna låg allesammans mot norr.</v>
<v n="5">De båda övre våningarna var inte så breda som den undre, därför att de övre hade bredare gång utanför.</v>
<v n="6">Eftersom byggnaden inte hade några bärbjälkar, som vid yttre förgården, var de övre våningarnas rum mindre än den undre våningens.</v>
<v n="7" t="8">Den norra raden, som låg närmast den yttre förgården, var tjugofem meter lång, bara hälften så lång som den femtio meter långa inre flygel som vette mot tempelgården.Men en mur sträckte sig från den kortare flygeln parallellt med den längre flygeln.</v>
<v n="9" t="10">Från öster fanns det en ingång till dessa rum från den yttre förgården. På motsatta sidan av templet, på södra sidan av inre förgården, mellan templet och yttre förgården, fanns en liknande byggnad bestående av två längor byggda på samma sätt som de andra.</v>
<v n="11">Det fanns en gång mellan byggnadens två flyglar, en likadan som vid motsvarande byggnad på andra sidan förgården. Den hade samma längd och bredd och samma antal utgångar och dörrar.</v>
<v n="12">Det fanns en dörr från den yttre förgården i öster.</v>
<v n="13">Sedan sa han till mig: "Dessa norra och södra längor av rum invid tempelplatsen är heliga. Där ska de präster som bär fram offer till Herren förvara och äta de högheliga offren, spisoffer, syndoffer och skuldoffer, för dessa rum är heliga.</v>
<v n="14">När prästerna lämnar tempelsalen måste de byta kläder innan de går ut på den yttre förgården. De speciella mantlar som de haft på sig när de gjort tjänst inför Herren måste de ta av sig, för dessa mantlar är heliga. De måste byta till andra kläder innan de går in i de delar av byggnaden som är öppna för folket."</v>
<v n="15">När han hade avslutat denna mätning tog han mig med ut genom den östra porten för att mäta hela tempelområdet.</v>
<v n="16" t="20">Det var en kvadrat med 250 meters sida och med en mur runt omkring som skilde området från de allmänna platserna.</v>
</c>
<c n="43">
<v n="1" t="2">Sedan ledde han mig än en gång till den port i den yttre muren som leder mot öster. Plötsligt fick jag se Israels Guds härlighet uppenbara sig från öster. Hans röst var som ljudet av brusande vatten, och hela landskapet lystes upp av hans härlighet.</v>
<v n="3">Det var precis så som jag hade sett det i mina andra syner, först vid kanalen Kebar och senare i Jerusalem, när han kom för att utplåna staden. Jag föll ner inför honom med ansiktet mot jorden,</v>
<v n="4">och Herrens härlighet kom in i templet genom den östra porten.</v>
<v n="5">Därefter reste anden mig upp och förde mig in på den inre förgården, och Herrens härlighet fyllde templet.</v>
<v n="6">Och jag hörde Herren tala till mig inifrån templet. Mannen som hade utfört mätningarna stod fortfarande bredvid mig.</v>
<v n="7">Herren sa till mig:"Du människa, det här är den plats där jag har min tron och mitt fotstöd, och här ska jag stanna och bo bland Israels folk i all evighet. Israels folk och kungar ska inte längre orena mitt heliga namn genom syndig tillbedjan av andra gudar eller avgudabilder som deras kungar tillverkat.</v>
<v n="8">De byggde sina avgudatempel bredvid mitt med bara en vägg emellan, och där tillbad de sina avgudar. Därför att de orenade mitt heliga namn på detta sätt gjorde jag slut på dem i min vrede.</v>
<v n="9">Låt dem nu avlägsna de avgudar och avgudabilder som deras kungar låtit tillverka, så ska jag för alltid bo bland dem!</v>
<v n="10">Du människa, beskriv för Israels folk det tempel som jag har visat dig. Tala om för dem hur det såg ut, så att de skäms över alla sina synder.</v>
<v n="11">Om de verkligen skäms över vad de har gjort, ska du förklara detaljerna för dem. Berätta om dörrar och portar och allt annat. Skriv ner alla förordningar och regler som de måste hålla.</v>
<v n="12">Själva grunden för templet kallas helighet! Hela den bergstopp som templet är byggt på är helig. Ja, det är den främsta lagen beträffande templet.</v>
<v n="13">Och detta är måtten på altaret: Sockeln är femtio centimeter hög med en tjugofem centimeter hög kant, och den går femtio centimeter utanför altaret på alla sidor.</v>
<v n="14">Första avsatsen är en stenplattform, en meter hög. Denna plattform är femtio centimeter smalare än sockeln på alla sidor.</v>
<v n="15">Över den höjer sig en annan, smalare plattform, femtio centimeter kortare på alla sidor och två meter hög. Över den finns en ännu smalare plattform, som är två meter hög, och det är altarets översta del med fyra horn som sticker upp femtio centimeter från varje hörn.</v>
<v n="16">Altarets översta plattform är sex meter i kvadrat.</v>
<v n="17">Plattformen under den är sju meter i kvadrat, med en kantlist som är tjugofem centimeter. Avsatsen runt om altaret är femtio centimeter bred på alla sidor. På östra sidan finns trappsteg upp till altaret."</v>
<v n="18">Och han sa till mig:"Du människa, Herren Gud säger: Det här är måtten för det altare som ska byggas en gång i framtiden för brännoffer och bestänkning med blod.</v>
<v n="19">Vid den tiden ska man ge Sadoks familj av Levi stam, som är mina tjänare, en tjur till syndoffer.</v>
<v n="20">Man ska ta något av dess blod och stryka på altarets fyra horn liksom på den översta plattformens fyra hörn och kanten runt den. Detta ska rena och bringa försoning för altaret.</v>
<v n="21">Sedan ska man ta själva tjuren till syndoffer och bränna den på den plats utanför tempelområdet som utsetts för just detta.</v>
<v n="22">Den andra dagen ska man offra en felfri bock som syndoffer. Altaret ska renas på samma sätt som när tjuren offrades.</v>
<v n="23">När reningsceremonin är avslutad, ska ytterligare en felfri tjur och en felfri bagge offras.</v>
<v n="24">För fram dem inför Herren och låt prästerna strö salt på dem och offra dem som brännoffer.</v>
<v n="25">Varje dag under sju dagar ska en bock, en tjur och en bagge offras. Inget av dessa djur får ha någon defekt.</v>
<v n="26">Gör så varje dag i sju dagar för att rena altaret och på så sätt helga det.</v>
<v n="27">Den åttonde dagen och varje dag därefter ska prästerna offra folkets brännoffer och tackoffer, och jag ska ta emot dem av er, säger Herren Gud."</v>
</c>
<c n="44">
<v n="1">Sedan förde Herren mig tillbaka till den yttre murens östra port, men den var stängd.</v>
<v n="2">Han sa till mig:"Den här porten ska förbli stängd. Den kommer aldrig att öppnas. Ingen människa ska gå genom den, för Herren, Israels Gud, kom in genom den, och därför ska den förbli stängd.</v>
<v n="3">Bara fursten, därför att han är en furste, kan få sitta inne i porthuset och delta i en festmåltid inför Herren. Men han får bara gå och komma genom portens entréhall."</v>
<v n="4">Därefter ledde han mig genom den norra porten till templets framsida. Därifrån såg jag hur Herrens härlighet fyllde templet. Då kastade jag mig ner med ansiktet mot marken.</v>
<v n="5">Herren sa till mig:"Du människa, lägg noga märke till allt! Använd både ögon och öron! Hör noga på när jag redogör för de lagar och förordningar som gäller för Herrens tempel. Lägg noga märke till vem som har tillträde till templet och vem som är utestängd från det.</v>
<v n="6">Tala också om för upprorsmakarna, Israels folk, vad Herren Gud säger: Israel, du har syndat svårt</v>
<v n="7">då du låtit dessa oomskurna, som inte har något hjärta för mig, få komma in i min helgedom under det att du offrade kött, fett och blod till mig. På så sätt har du genom att bryta mitt förbund lagt ett nytt brott till alla dina andra synder.</v>
<v n="8">Du har inte hållit de lagar jag gav dig beträffande de heliga tingen, för du har lejt främlingar till att ta hand om min helgedom i stället för att utföra din tjänst.</v>
<v n="9">Herren Gud säger: Ingen främling bland er ska få gå in i min helgedom, om han inte har låtit omskära sig och lärt sig älska både Herren och medmänniskor.</v>
<v n="10">De män av Levi stam som övergav mig när Israel vände sig bort från Gud för att tillbe avgudar måste straffas för sin otrohet.</v>
<v n="11">De kan få bli tempelvakter och dörrvaktare. De kan få slakta offerdjuren och vara där för att hjälpa folket,</v>
<v n="12">men därför att de uppmuntrade folket att tillbe andra gudar och fick Israel att synda så svårt, har jag lyft min hand och bestämt att de ska straffas, säger Herren Gud.</v>
<v n="13">De ska inte få komma i min närhet för att tjäna mig som präster. De får inte röra några av mina heliga ting, för de måste bära skammen för alla de synder de har begått.</v>
<v n="14">De ska få vara vaktmästare i templet, sköta underhållet där och hjälpa folket i största allmänhet.</v>
<v n="15">Men Sadoks barn av Levi stam fortsatte som mina präster i templet när Israel övergav mig för att tillbe avgudar. De ska vara mina tjänare. De ska stå inför mig och offra fettet och blodet från offren, säger Herren Gud.</v>
<v n="16">Bara de får gå in i min helgedom och komma till mitt bord för att tjäna inför mig. De ska uträtta vad de får i uppdrag av mig att göra.</v>
<v n="17">De ska bära linnekläder när de går in genom porten till den inre förgården. De får inte ha något av ull på sig när de gör tjänst på inre förgården eller i templet.</v>
<v n="18">De måste ha linneturbaner och linnebyxor. De får inte bära något som kan få dem att svettas.</v>
<v n="19">När de går tillbaka till den yttre förgården måste de ta av sig tjänstekläderna och lämna dem i de heliga rummen och byta till andra kläder, för om de kommer i beröring med någon av folket när de har dessa kläder på sig blir denne helgad genom detta.</v>
<v n="20">De får inte låta sitt hår växa för långt, men inte heller raka av det fullständigt. Håret ska vara välvårdat.</v>
<v n="21">Ingen präst får dricka vin innan han ska gå in på den inre förgården.</v>
<v n="22">En präst får bara gifta sig med en judisk flicka eller änkan efter en präst. Han får inte gifta sig med en annan änka eller med en frånskild kvinna.</v>
<v n="23">Prästerna ska lära mitt folk skillnaden mellan det som är heligt och det som är oheligt, mellan vad som är rätt och vad som är fel.</v>
<v n="24">De ska tjäna som domare och lösa tvister bland mitt folk. Deras beslut måste vara grundade på mina lagar, och själva måste de följa mina lagar och föreskrifter vid alla de heliga högtiderna och se till att sabbaten hålls helig.</v>
<v n="25">En präst får inte orena sig genom att komma i närheten av en död, om det inte är hans far, mor, barn, bror eller ogifta syster.</v>
<v n="26">Men efteråt måste han vänta i sju dagar, innan han är ren och kan fullgöra sina plikter i templet.</v>
<v n="27">Första dagen han är tillbaka i tjänst och går in på den inre förgården, ska han bära fram ett syndoffer för sig, säger Herren Gud.</v>
<v n="28">En präst ska inte äga mark. Jag, Herren, är prästernas arv.</v>
<v n="29">Deras mat ska bestå av de gåvor och offer som folket bär fram i templet: spisoffer, syndoffer och skuldoffer. Det som ges till Herren tillfaller prästerna.</v>
<v n="30">Det bästa av den första frukten och alla gåvor till Herren ska tillfalla prästerna. Det första av varje spannmålsskörd ska skänkas till prästerna, så att Herren kan välsigna era hem.</v>
<v n="31">Präster får aldrig äta kött av en fågel eller av ett djur som dött en naturlig död eller dödats av rovdjur.</v>
</c>
<c n="45">
<v n="1">När ni delar landet mellan Israels stammar ska ni först ge en del av det till Herren som hans heliga del. Det området ska vara tolv och en halv kilometer långt och fem kilometer brett.</v>
<v n="2">En del av detta land, tvåhundrafemtio meter i kvadrat, ska användas till templet. Ytterligare ett område, tjugofem meter brett runt om, ska lämnas tomt.</v>
<v n="3">Templet ska byggas inom det område som är tolv och en halv kilometer långt och fem kilometer brett.</v>
<v n="4">Hela detta område ska vara heligt och där ska de präster bo som tjänar i helgedomen.</v>
<v n="5">Området närmast detta, som också är tolv och en halv kilometer långt och fem kilometer brett, ska bebos av de leviter som arbetar i templet.</v>
<v n="6">Bredvid dessa heliga områden ska det finnas ytterligare ett område, tolv och en halv kilometer långt och två och en halv kilometer brett. Det ska användas till en stad som ska vara öppen för alla i Israel.</v>
<v n="7">Två särskilda landområden ska avskiljas för fursten, ett på var sida av de heliga landområdena och staden. De ska ha samma längd, och deras östra och västra gränser ska vara desamma som stammarnas olika gränser.</v>
<v n="8">Detta ska vara furstens lott. Mina furstar ska inte längre förtrycka mitt folk utan dela upp hela det återstående landet till folket, så att varje stam får sin särskilda del att bo i.</v>
<v n="9">Herren Gud säger nämligen till dem som härskar: Sluta att förtrycka och bedra mitt folk. Och driv inte bort dem från deras hem. Var ärliga och rättvisa!</v>
<v n="10">Ni ska använda riktiga vågar och riktiga mått.</v>
<v n="11">En homer ska vara standardmåttet för både torra och våta varor. Ett mindre mått är efan, som är en tiondel av en homer. Den ska användas när man mäter upp torra varor, och bat-måttet, som också är en tiondel av en homer, ska användas när man mäter upp vätskor.</v>
<v n="12">Vikt ska bestämmas i siklar. (En sikel är ungefär femton gram). Den ska bestå av tjugo gera, varken mer eller mindre. Fem siklar ska värderas som fem siklar, och det exakt, och tio siklar som tio siklar! Sextio siklar är lika med en mina.</v>
<v n="13">Detta är den skatt som fursten ska ha: En sextiondel av det vete och korn som du skördar</v>
<v n="14">och en hundradel av olivoljan.</v>
<v n="15">Av tvåhundra får i din hjord ska du ge honom ett. Det ska vara till spisoffer, brännoffer eller tackoffer så att dina synder blir förlåtna, säger Herren Gud.</v>
<v n="16">Alla i Israel ska bära fram sina offer till fursten i Israel.</v>
<v n="17">Fursten ska förse folket med offer för de allmänna offren - syndoffren, brännoffren, spisoffren, drickoffren och tackoffren - till att försona Israels folk med Gud. Så ska ske vid högtiderna, nymånadsceremonierna, sabbaterna och vid alla andra liknande tillfällen.</v>
<v n="18">Herren Gud säger: På varje nyårsdag ska ni offra en felfri ung tjur för att rena templet.</v>
<v n="19">Prästen ska ta en del av blodet från detta syndoffer och stryka det på templets dörrposter, på de fyra hörnen på altarets sockel och på murarna vid ingången till inre förgården.</v>
<v n="20">Gör samma sak på den sjunde dagen den månaden för den som möjligen har syndat av misstag eller okunnighet. På så sätt blir templet renat.</v>
<v n="21">Den fjortonde i samma månad ska ni fira påsk. Det ska vara en sju dagar lång högtid. Under de dagarna får ni bara äta bröd bakat utan jäst.</v>
<v n="22">På påskdagen ska fursten ge en tjur till syndoffer för sig själv och Israels folk.</v>
<v n="23">På var och en av de sju dagarna i högtiden ska han göra i ordning ett brännoffer till Herren. Detta dagliga offer ska bestå av sju unga tjurar och sju felfria baggar. En ung bock ska också ges som syndoffer varje dag.</v>
<v n="24">För varje tjur och varje bagge som offras ska fursten lämna en efa säd och fyra liter olja till spisoffer.</v>
<v n="25">Under den sju dagar långa högtiden i sjunde månaden ska fursten varje dag bidra med likadana syndoffer, brännoffer, spisoffer och offer av olja.</v>
</c>
<c n="46">
<v n="1">Herren Gud säger: Den inre murens östra port ska vara stängd under de sex arbetsdagarna men öppen på sabbaten och de dagar då nymånaden firas.</v>
<v n="2">Fursten ska gå in genom den yttre entréhallen till gången och fortsätta till den inre muren vid andra ändan, medan prästerna offrar hans brännoffer och tackoffer. Han ska tillbe inne i porthuset och sedan gå tillbaka till ingången, som inte ska stängas förrän på kvällen.</v>
<v n="3">Folket ska tillbe Herren framför denna port på sabbaterna och vid nymånadsfesterna.</v>
<v n="4">Det brännoffer som fursten bär fram till Herren på sabbatsdagarna ska bestå av sex felfria lamm och en felfri bagge.</v>
<v n="5">Han ska bära fram ett offer av en efa mjöl tillsammans med baggen och ett mått som han själv bestämmer tillsammans med varje lamm. Han ska också ge fyra liter olivolja till varje efa-mått mjöl.</v>
<v n="6">Vid nymånadsfesterna ska han offra en felfri tjur, sex lamm och en bagge, och alla ska vara felfria.</v>
<v n="7">Tillsammans med den unga tjuren och baggen ska han ge två efa-mått mjöl som spisoffer, men till lammen kan han ge vad han själv bestämmer. Han ska lämna fyra liter olivolja till varje efa-mått mjöl.</v>
<v n="8">Fursten ska gå in i portens entréhall och ut igen samma väg.</v>
<v n="9">Men när folket kommer in genom den norra portgången för att offra under högtiderna, måste de gå ut genom den södra portgången. De som kommer in från söder ska gå ut åt norr. De får aldrig gå ut samma väg som de kom in, utan måste alltid använda den motsatta porten.</v>
<v n="10">Vid dessa tillfällen ska fursten komma och gå tillsammans med folket.</v>
<v n="11">Vid högtider och heliga fester ska spisoffret alltså bestå av en efa mjöl tillsammans med den unga tjuren, lika mycket till baggen och till lammen, så mycket som fursten är beredd att ge. Dessutom ska det vara fyra liter olivolja till varje efa-mått mjöl.</v>
<v n="12">När fursten vill bära fram ett extra brännoffer eller tackoffer till Herren, ska den inre östra porten öppnas för honom, så att han kan gå in där och bära fram sitt offer precis som på sabbaten. Sedan ska han gå ut igen samma väg, och porten ska stängas bakom honom.</v>
<v n="13">Varje morgon ska ett årsgammalt lamm offras som brännoffer till Herren.</v>
<v n="14" t="15">Ett spisoffer måste också bäras fram varje morgon: tre liter mjöl som blandats med en liter olivolja. Denna förordning ska gälla för alltid, och lammet, spisoffret och oljan ska bäras fram varje morgon för det dagliga offret.</v>
<v n="16">Herren Gud säger: Om fursten ger sin son ett landområde som gåva, ska det tillhöra denne för alltid.</v>
<v n="17">Men om han ger ett jordområde till någon av sina tjänare, får denne bara behålla det till friåret vart sjunde år, då han blir fri. Då återgår marken till fursten. Det är bara sönerna som får behålla hans gåvor.</v>
<v n="18">Fursten får inte heller tvinga till sig någon annans egendom. Om han ger bort mark till sina söner måste det vara från hans eget jordområde, för jag vill inte att mitt folk ska gå miste om sin mark och tvingas flytta."</v>
<v n="19" t="20">Sedan ledde han mig genom porten till den rad av heliga rum som låg mot norr. Vi använde dörren genom muren vid sidan av huvudingången. Längst bort vid västra ändan såg jag en plats där, enligt min vägvisare, prästerna skulle koka köttet till skuldoffret och syndoffret och baka spisoffret. De skulle göra det på denna plats för att slippa bära offret genom den yttre förgården med risk att helga folket.</v>
<v n="21" t="22">Därefter ledde han mig ut till den yttre förgården igen och förde mig till dess fyra olika hörn. Jag såg att det i varje hörn fanns ett rum som var tjugo meter långt, femton meter brett och omgivet av murar.</v>
<v n="23">Utmed insidan av dessa murar fanns en rad med små eldstäder.</v>
<v n="24">Han förklarade för mig att det var i dessa rum som tempeltjänarna, leviterna, skulle tillaga de offer som folket bar fram.</v>
</c>
<c n="47">
<v n="1">Sedan ledde han mig tillbaka till templets ingång. Jag såg en ström som flöt fram österut under den södra delen av templet och passerade på södra sidan av altaret.</v>
<v n="2">Sedan förde han mig utanför muren genom den norra porten och runt den östra entrén, där jag såg strömmen rinna fram på den södra sidan om östra porten.</v>
<v n="3">Vi gick österut, och han mätte upp en sträcka av femhundra meter. Där bad han mig att gå över strömmen. Vattnet nådde upp till fotknölarna.</v>
<v n="4">Han mätte upp ytterligare femhundra meter. Där räckte vattnet mig till knäna.</v>
<v n="5">Femhundra meter senare räckte det mig till midjan, och efter ytterligare femhundra meter hade det blivit en så djup och stark ström att ingen kunde ta sig över. Vattnet var djupt nog att simma i.</v>
<v n="6">Han sa till mig att komma ihåg vad jag hade sett, och sedan ledde han mig tillbaka utmed stranden.</v>
<v n="7">Nu såg jag att det växte en mängd träd på båda sidor om floden!</v>
<v n="8">Han sa till mig: "Floden flyter österut genom öknen och Jordandalen till Döda havet, och där ska jag förvandla det salta vattnet så att det blir friskt och rent och rikt på fisk.</v>
<v n="9">Allt som kommer i beröring med vattnet från den här floden ska få liv.</v>
<v n="10">Fiskare ska stå utmed Döda havets stränder och fiska hela vägen från En-Gedi till En-Eglaim. Stränderna ska vara fulla av nät som ligger och torkar i solen. Döda havet ska bli lika rikt på olika slags fisk som Medelhavet.</v>
<v n="11">Men sump- och träskmarker kommer fortfarande att vara salta.</v>
<v n="12">Alla slags fruktträd ska växa utmed flodens stränder. Deras löv ska aldrig gulna eller falla av, och de ska alltid bära frukt. Varje månad ska det bli en ny skörd, för träden får vatten från floden som rinner ut från templet. Av frukten ska man äta, och löven kan användas som läkemedel.</v>
<v n="13">Herren Gud säger: Här följer föreskrifterna om hur landet ska delas mellan Israels tolv stammar: I Josefs stam ska Efraim och Manasse ha var sin del.</v>
<v n="14">I övrigt ska varje stam få lika stora områden. Jag har lovat och svurit att ge landet till era förfäder, och nu ska det bli er arvedel.</v>
<v n="15">Gränsen i norr ska sträcka sig från Medelhavet mot Hetlon och sedan vidare genom Hamat till Sedad.</v>
<v n="16">Därifrån ska den gå till Berota och Sibraim, som ligger på gränsen mellan Damaskus och Hamat, och slutligen till Hasar-Enon på gränsen till Hauran.</v>
<v n="17">Den norra gränsen kommer alltså att sträcka sig från Medelhavet till Hasar-Enon på grän sen mellan Hamat i norr och Damaskus i söder.</v>
<v n="18">Den östra gränsen kommer att gå söderut från Hasar-Enon till berget Hauran, där den ska böja av mot väster till Jordan vid södra spetsen av Galileiska sjön. Sedan ska den fortsätta ner utmed floden Jordan, som skiljer Israel från Gilead, förbi Döda havet och till Tamar.</v>
<v n="19">Den södra gränsen kommer att gå åt väster från Tamar till källorna vid Meribot-Kades och sedan följa den egyptiska bäcken till Medelhavet.</v>
<v n="20">På västra sidan kommer själva Medelhavet att vara er gräns från den södra gränsen till den punkt där gränsen i norr börjar.</v>
<v n="21">Dela landet inom dessa gränser mellan Israels stammar.</v>
<v n="22">Landet är ert arv, och det gäller även för de främlingar som bor tillsammans med er. Alla barn som föds i landet, även om deras föräldrar är främlingar, ska betraktas som medborgare och ha samma rättigheter som era egna barn.</v>
<v n="23">De som är från andra folk ska få mark sig tilldelad i samma område som den stam de bor bland.</v>
</c>
<c n="48">
<v n="1">Här följer en lista på de områden som var och en av stammarna ska ha:Dans område sträcker sig från nordvästra gränsen vid Medelhavet över Hetlon till Hamat och sedan vidare till Hasar-Enon på gränsen mellan Damaskus i söder och Hamat i norr. Hela den sträckan, från den östra och till den västra gränsen, tillhör Dan.</v>
<v n="2">Asers område ligger söder om Dans och har samma gräns i öster och väster.</v>
<v n="3">Naftalis land ligger söder om Asers med samma gränslinjer i öster och väster.</v>
<v n="4">Sedan kommer Manasse, söder om Naftali, med samma gränslinjer i öster och väster.</v>
<v n="5" t="7">Näst därefter mot söder följer Efraim och sedan Ruben. Sedan följer Juda. Alla dessa har samma gränslinjer i öster och väster.</v>
<v n="8">Söder om Juda ligger det område som är avskilt för templet. Det har samma gränslinjer i öster och väster som stammarnas områden med templet i mitten.</v>
<v n="9">Detta område som tillhör Herren ska vara tolv och en halv kilometer långt och fem kilometer brett.</v>
<v n="10">Det landstycke som omger templet är tolv och en halv kilometer långt i öst-västlig riktning och fem kilometer brett, från norr till söder.</v>
<v n="11">Det är avsett för de präster som är barn till Sadok och som var lydiga mot mig. De föll inte i synd när Israels folk och stora delar av Levi stam syndade.</v>
<v n="12">Därför får de en särskild del när landet delas upp, nämligen den heligaste delen. Närmast söder om denna del ligger det område där leviterna ska bo.</v>
<v n="13">Det ska vara av samma storlek och form som det första, tolv och en halv gånger fem kilometer.</v>
<v n="14">Inget av dessa särskilda landområden får någonsin säljas, bytas bort eller brukas av andra, för de är heliga och tillhör Herren.</v>
<v n="15">Landremsan söder om tempelområdet är för allmänt bruk - till bosättningar och betesmark och för en stad. Storleken på området är tolv och en halv kilometer gånger två och en halv kilometer.</v>
<v n="16">Staden ska vara 2.250 meter i fyrkant.</v>
<v n="17">De betesmarker som omger staden ska sträcka sig 125 meter i varje riktning.</v>
<v n="18">Det som återstår av detta område, som gränsar till det heliga området, ska odlas för att ge mat till stadens arbetare.</v>
<v n="19">Det ska vara öppet för alla som arbetar i staden, varifrån i Israel de än kommer.</v>
<v n="20">Hela detta område, med den heliga marken inräknad, mäter tolv och en halv kilometer i vardera riktningen.</v>
<v n="21" t="22">Landet på båda sidor om detta område, ända ut till Israels östra och västra gränser, ska tillhöra fursten. Det sträcker sig tolv och en halv kilometer mellan Judas område i norr och Benjamins i söder.</v>
<v n="23">De övriga stammarna ska ha följande områden: Benjamins område sträcker sig över hela Israels land från den östra gränsen till den västra.</v>
<v n="24">Söder om Benjamins område ligger Simeons, och det sträcker sig också till de östra och västra gränserna.</v>
<v n="25">Därnäst kommer Isaskar med samma gränser och</v>
<v n="26">därefter Sebulon.</v>
<v n="27" t="28">Gad kommer sedan och har samma gränser i öster och väster som de övriga, medan dess södra gräns går från Tamar till källorna vid Meribat-Kades och sedan följer Egyptens bäck till Medelhavet.</v>
<v n="29">Detta är de områden som kommer att tillfalla varje särskild stam, säger Herren Gud.</v>
<v n="30" t="31">Jerusalem ska ha tolv portar, var och en uppkallad efter en av Israels stammar. Stadsmurens fyra sidor ska alla vara 2.250 meter långa. På norra sidan ska det finnas tre portar, en uppkallad efter Ruben, en efter Juda och en efter Levi.</v>
<v n="32">På östra sidan ska portarna få namn efter Josef, Benjamin och Dan.</v>
<v n="33">Den södra muren ska få portar efter Simeon, Isaskar och Sebulon,</v>
<v n="34">och muren på västra sidan får sina portar uppkallade efter Gad, Aser och Naftali.</v>
<v n="35">Hela stadens omkrets blir då nio kilometer, och namnet på staden ska för all framtid vara 'Herren är här!'"</v>
</c>
</b>
<b n="Daniel">
<c n="1">
<v n="1" t="2">Tre år efter det att kung Jojakim började regera i Juda belägrade och anföll Babylons kung Nebukadnessar Jerusalem med sina trupper, och Herren gav honom seger över Jojakim. När han vände tillbaka till Babylon, tog han med sig några av de heliga tillbehören från Guds tempel och förde dem till sin guds skattkammare i Babylon.</v>
<v n="3" t="4">Sedan gav han Aspenas, som hade ansvaret för personalen i palatset, befallning att bland de israeliter som förts dit som krigsfångar välja ut unga män från den kungliga familjen och från andra framstående släkter och lära dem det kaldeiska språket och litteraturen. "Välj ut starka, friska unga män, som ser bra ut", sa han. "De ska vara allmänbildade och läraktiga, lämpade för olika uppgifter här i palatset."</v>
<v n="5">Kungen bestämde att dessa män skulle få mat och vin från hans eget kök. Efter tre år av utbildning skulle de få uppgifter vid kungens hov.</v>
<v n="6">Daniel, Hananja, Misael och Asarja hette fyra av de unga män som utsågs från Judas stam.</v>
<v n="7">Men deras överordnade gav dem nya, babyloniska namn. Daniel kallades Beltesassar, Hananja kallades Sadrak, Misael kallades Mesak och Asarja kallades Abed-Nego.</v>
<v n="8">Daniel bestämde sig för att inte äta av kungens mat eller dricka av det vin han bjöd på. (Enligt Guds lag var det nämligen synd att äta av mat eller dricka vin som delvis använts i offer till avgudar.) Han bad om lov att få äta annan mat än den från kungens bord.</v>
<v n="9">Nu hade Gud ordnat det så att hovmarskalken uppskattade Daniel särskilt mycket,</v>
<v n="10">men han blev ändå orolig när han fick höra Daniels förslag."Jag är rädd för att du kommer att bli blek och mager i jämförelse med dina jämnåriga kamrater om du inte får samma mat som de", sa han. "Kungen kommer att anklaga mig för att jag inte skött mina plikter."</v>
<v n="11">Daniel talade igenom saken med den tjänare som hovmarskalken hade utsett att ha uppsikt över honom och hans vänner</v>
<v n="12">och föreslog att de under en tiodagarsperiod skulle få bara vatten och grönsaker.</v>
<v n="13">När försöksperioden var över kunde tjänaren jämföra dem med de män som åt av kungens mat. Sedan kunde han bestämma om de fick fortsätta med sin diet.</v>
<v n="14">Till slut gick tjänaren med på att pröva förslaget.</v>
<v n="15">När perioden var över såg Daniel och hans tre vänner friskare och mer välmående ut än de som ätit av kungens mat!</v>
<v n="16">I fortsättningen lät tjänaren dem få bara vatten och grönsaker, och de behövde inte äta maten och dricka vinerna från kungens bord!</v>
<v n="17">Gud gav dessa fyra unga män särskild förmåga att kunna tillgodogöra sig undervisningen, och snart kände de till allt om den tidens litteratur och vetenskap. Daniel fick dessutom förmågan att kunna förstå betydelsen av drömmar och syner.</v>
<v n="18" t="19">När den treåriga utbildningen var över förde hovmarskalken fram alla de unga männen inför kungen. Kung Nebukadnessar hade långa samtal med var och en av dem, men ingen av de andra gjorde så starkt intryck på honom som Daniel, Hananja, Misael och Asarja, och de fick därför tjänst som kungliga rådgivare.</v>
<v n="20">I alla frågor där vishet och förstånd sattes på prov fann kungen att dessa unga mäns synpunkter var tio gånger mer värda än alla råden från hans trollkarlar och astrologer.</v>
<v n="21">Daniel blev kvar som kunglig rådgivare ända till kung Kores första regeringsår.</v>
</c>
<c n="2">
<v n="1">En natt under sitt andra regeringsår hade Nebukadnessar en fruktansvärd mardröm, och när han vaknade var han rädd och bekymrad. Till råga på allt kunde han inte komma ihåg vad det var han hade drömt!</v>
<v n="2">Han kallade in sina spåmän, trollkonstnärer, häxmästare och astrologer och bad dem tala om för honom vad det var han hade drömt.</v>
<v n="3">"Jag hade en fruktansvärd mardröm, men jag kan inte minnas den", sa han när de kommit in till honom. "Den bekymrar mig och jag vill veta vad den innebär."</v>
<v n="4">Då sa astrologerna till kungen på arameiska: "Tala om drömmen för oss, Ers Majestät, så ska vi sedan förklara vad den betyder."</v>
<v n="5">Men kungen svarade: "Jag säger er ju att jag har glömt den. Jag kan inte komma ihåg den. Tala nu om för mig vad det var jag drömde och vad det betyder, annars ska jag se till att ni slits i stycken och att era hus förvandlas till grushögar!</v>
<v n="6">Men ni ska få både dyrbara gåvor och många hedersbevis, om ni talar om för mig vad jag drömde och vad drömmen betyder. Så sätt i gång nu!"</v>
<v n="7">De sa än en gång: "Hur ska vi kunna tala om för Ers Majestät vad drömmen betyder, om vi inte får höra vad det var för dröm?"</v>
<v n="8" t="9">Kungen svarade dem mycket skarpt: "Jag kan nog genomskåda er! Ni försöker vinna tid. Men om ni inte kan tala om vad jag drömde, kan ni givetvis inte räkna med att jag ska tro på er förklaring heller!"</v>
<v n="10">De vise männen svarade kungen: "Det finns inte en levande människa som kan tala om för en annan vad hon har drömt. Ingen kung har någonsin bett om något liknande!</v>
<v n="11">Det Ers Majestät begär är en omöjlighet. Ingen utom gudarna kan tala om drömmen för Ers Majestät, och de är ju inte här så att de kan hjälpa oss."</v>
<v n="12">När kungen hörde detta blev han rasande och skickade ut en order att alla visa män och rådgivare i Babylon skulle avrättas,</v>
<v n="13">och man sökte även efter Daniel och hans kamrater, för att döda också dem.</v>
<v n="14">Men när Arjok, befälhavaren över kungens livvakt, kom för att döda dem, handlade Daniel mycket klokt och frågade försiktigt:</v>
<v n="15">"Varför är kungen så rasande? Vad är det som har hänt?"Då berättade Arjok för Daniel vad som hade hänt.</v>
<v n="16">Daniel gick genast in till kungen och sa: "Om jag får lite tid på mig så ska jag berätta vad drömmen betyder."</v>
<v n="17">Sedan gick han hem och talade om för Hananja, Misael och Asarja hur det låg till.</v>
<v n="18">De bad himlens Gud visa dem barmhärtighet och avslöja drömmen för dem så att ingen skulle behöva dö.</v>
<v n="19">Och den natten talade Gud i en syn om för Daniel vad kungen hade drömt.Daniel prisade då himlens Gud</v>
<v n="20">och sa: "Lovat vare Guds namn i all evighet, för han är den ende som har all vishet och all makt.</v>
<v n="21">Världshändelserna är under hans kontroll. Han flyttar undan kungar och sätter andra på deras troner. Han ger visa män deras visdom och de förståndiga deras förstånd.</v>
<v n="22">Han avslöjar det som är dolt för människor. Han är ljus, och han vet vad som gömmer sig i mörkret.</v>
<v n="23">Jag tackar och prisar dig, mina förfäders Gud, för du har gett mig vishet och kraft, och nu också kunskap om kungens dröm och förmåga att förstå vad den betyder!"</v>
<v n="24">Sedan gick Daniel till Arjok, som fått befallningen att döda Babylons alla visa män och sa: "Gör inget än. Visa bara in mig till kungen, så ska jag berätta för honom allt han vill veta."</v>
<v n="25">Arjok skyndade iväg med Daniel till kungen och sa: "Jag har hittat en av de judiska landsflyktiga som kan berätta drömmen som Ers Majestät haft!"</v>
<v n="26">Kungen sa till Daniel: "Är det sant? Kan du tala om för mig vad jag drömde och vad det betyder?"</v>
<v n="27">Daniel svarade: "Ingen vis man, astrolog, magiker eller trollkarl kan avslöja sådant,</v>
<v n="28">men det finns en Gud i himlen som uppenbarar hemligheter, och han har i en dröm talat om för mig vad som ska hända i framtiden. Så här var kungens dröm:</v>
<v n="29">Du drömde om kommande händelser. Han som uppenbarar hemligheter talade till dig.</v>
<v n="30">Men kom ihåg att det inte är därför att jag skulle vara visare än andra som jag vet hemligheten med din dröm, utan därför att Gud har uppenbarat den för mig för din skull.</v>
<v n="31">Ers Majestät såg en stor, ja, en väldig staty. Den strålade och glänste men var samtidigt fruktansvärd och skrämmande.</v>
<v n="32">Dess huvud var av guld, bröstet och armarna av silver, magen och höfterna av koppar,</v>
<v n="33">benen av järn och fötterna dels av järn och dels av lera.</v>
<v n="34">Medan du tittade på den lossnade en sten från berget genom en övernaturlig kraft. Den träffade statyn och krossade dess fötter av järn och lera.</v>
<v n="35">Då föll hela statyn omkull och blev en enda hög av järn, lera, koppar, silver och guld, och dess olika delar krossades till smulor som sopades bort av vinden. Men stenen som träffade statyn blev ett väldigt berg som uppfyllde hela jorden.</v>
<v n="36">Så var drömmen, och detta är vad den betyder:</v>
<v n="37">Ers Majestät är kung över många kungar, och det är himlens Gud som gett dig kungarike, makt, styrka och ära.</v>
<v n="38">Du regerar över avlägsna provinser, och till och med fåglar och djur har Gud satt under ditt välde. Det är du som är huvudet av guld.</v>
<v n="39">Men när ditt kungadöme upphört ska ett annat rike uppstå och ta din plats. Det kungadömet ska inte bli lika mäktigt - det är bröstet och armarna av silver. När även det kungariket har fallit, ska ännu en stormakt uppstå för att regera över hela världen - det är de delar i statyn som är av koppar.</v>
<v n="40">Sedan kommer ett fjärde kungadöme. Det riket ska bli starkt som järn och krossa, slå sönder och förstöra.</v>
<v n="41" t="43">Statyns fötter och tår, dels av järn och dels av lera, visar att riket visserligen ska ha järnets styrka, men också lerans bräcklighet. Det kommer inte att vara ett enat rike, lika lite som järn och lera kan ingå förening med varandra.</v>
<v n="44">Under dessa kungars regering kommer himlens Gud att upprätta ett kungadöme som aldrig ska förstöras. Ingen ska någonsin kunna besegra det. Det ska krossa alla andra riken och bestå för evigt.</v>
<v n="45">Det är stenen, som på ett övernaturligt sätt slets loss från berget och smulade sönder både lera, järn, koppar, silver och guld.Genom detta vill den store Guden visa vad som kommer att hända i framtiden, och tolkningen av drömmen är lika säker och viss som att du har drömt vad jag har beskrivit för dig."</v>
<v n="46">Då föll Nebukadnessar ner inför Daniel och tillbad honom och befallde sitt folk att bära fram offer och tända rökelse inför honom.</v>
<v n="47">"Daniel, din Gud är större än alla andra gudar. Han råder över kungar och uppenbarar hemligheter, eftersom han har avslöjat denna hemlighet för dig", sa kungen.</v>
<v n="48">Han utnämnde Daniel till ett högt ämbete och överöste honom med dyrbara gåvor. Daniel blev en mäktig man och härskade över hela provinsen Babylon, och han blev chef för alla kungens rådgivare och visa män.</v>
<v n="49">På Daniels begäran utsåg kungen dessutom Sadrak, Mesak och Abed-Nego till hans assistenter i förvaltningen av Babylon. Daniel själv hade sin plats vid kungens hov.</v>
</c>
<c n="3">
<v n="1">Kung Nebukadnessar lät tillverka en guldstaty, som var trettio meter hög och tre meter bred och ställde upp den på Duraslätten i provinsen Babylon.</v>
<v n="2">Sedan skickade han bud till furstar, landshövdingar, officerare, domare, skattmästare, rådgivare och lagmän i alla provinser i riket och inbjöd dem att komma till avtäckningen av statyn.</v>
<v n="3">När de allesammans hade samlats och stod framför monumentet,</v>
<v n="4">ropade en härold ut följande befallning från kungen:"Folk från alla länder och av alla språkgrupper:</v>
<v n="5">När ni hör ljudet av horn, flöjter, cittror, lyror och harpor ska ni falla ner och tillbe kung Nebukadnessars guldstaty.</v>
<v n="6">Den som vägrar att göra det kommer omedelbart att kastas i den brinnande ugnen."</v>
<v n="7">När orkestern började spela föll folk av alla nationaliteter ner och tillbad statyn.</v>
<v n="8">Men några ämbetsmän gick till kungen och beskyllde en del judar för att ha vägrat att tillbe statyn. De sa:</v>
<v n="9" t="10">"Ers Majestät stiftade en lag att alla måste falla ner och tillbe guldstatyn så snart musiken hördes,</v>
<v n="11">och du gav befallning om att den som vägrade skulle kastas i en brinnande ugn.</v>
<v n="12">Men Sadrak, Mesak och Abed-Nego, några judar som du har tillsatt att förvalta Babylons furstendöme, har trotsat dig genom att vägra tjäna dina gudar och tillbe statyn."</v>
<v n="13">Nebukadnessar blev då fruktansvärt arg och befallde att Sadrak, Mesak och Abed-Nego skulle föras fram till honom.</v>
<v n="14">"Är det sant, Sadrak, Mesak och Abed-Nego, att ni vägrar att tjäna mina gudar och tillbe den guldstaty jag har rest?" frågade kungen.</v>
<v n="15">"I så fall ska jag ge er en chans till. Om ni faller ner och tillber statyn nästa gång musiken hörs, är allt bra igen. Men om ni vägrar kommer ni att kastas i den brinnande ugnen ögonblickligen. Och vilken gud kan då rädda er ur min hand?"</v>
<v n="16">Sadrak, Mesak och Abed-Nego svarade: "Kung Nebukadnessar, vi är inte alls bekymrade för vad som ska hända oss.</v>
<v n="17">Ers Majestät ska veta att om vi blir kastade i den brinnande ugnen, är vår Gud mäktig att befria oss!</v>
<v n="18">Men om han inte gör det, så kan vi ändå inte under några omständigheter tjäna dina gudar eller tillbe den guldstaty som du har låtit göra."</v>
<v n="19">Då blev Nebukadnessar rasande på Sadrak, Mesak och Abed-Nego, och hans ansikte mörknade av vrede. Han befallde att ugnen skulle göras sju gånger hetare än vanligt.</v>
<v n="20">Sedan gav han några av sina starkaste soldater order att binda Sadrak, Mesak och Abed-Nego och kasta dem i elden.</v>
<v n="21">Man band dem med kraftiga rep innan man kastade in dem i ugnen fullt påklädda.</v>
<v n="22" t="23">Men eftersom kungen i sin vrede hade befallt att ugnen skulle vara extra het, slog lågorna ut och brände ihjäl de soldater som fått i uppgift att kasta ner Sadrak, Mesak och Abed-Nego i de flammande lågorna.</v>
<v n="24">När Nebukadnessar satt och tittade in i elden, hoppade han plötsligt upp och utropade förskräckt: "Kastade vi inte in tre män i ugnen?Jo, visst gjorde vi det, Ers Majestät", svarade hans rådgivare.</v>
<v n="25">"Men titta där!" skrek Nebukadnessar. "Jag ser fyra män, som går omkring i elden. De är inte bundna och har inte ens blivit brända av lågorna, och den fjärde ser ut som en gud!"</v>
<v n="26">Nebukadnessar gick närmare öppningen och ropade: "Sadrak, Mesak och Abed-Nego, den högste Gudens tjänare! Kom ut! Kom ut!"Då klev de ut ur elden.</v>
<v n="27">När furstarna, landshövdingarna, officerarna och rådgivarna trängdes omkring dem, såg de att elden inte på något sätt hade skadat dem. Inte ens håret på deras huvuden var svett. Deras kläder var oskadade, och det luktade inte ens rök om dem!</v>
<v n="28">Då sa Nebukadnessar: "Välsignad vare Sadraks, Mesaks och Abed-Negos Gud, som skickade sin ängel att befria sina trogna tjänare. De trotsade min befallning och var villiga att dö hellre än att tjäna och tillbe någon annan gud än sin egen.</v>
<v n="29">Därför befaller jag att den som säger något emot Sadraks, Mesaks och Abed-Negos Gud, från vilket land, vilken språkgrupp eller religion han än kommer, ska slitas i stycken, och hans hus ska förvandlas till en stenhög, för ingen annan kan göra vad deras Gud har gjort."</v>
<v n="30">Sadrak, Mesak och Abed-Nego befordrades av kungen till högt uppsatta poster och blev hedrade män i provinsen Babylon.</v>
</c>
<c n="4">
<v n="1">Jag, Nebukadnessar, levde i fred och hade framgång,</v>
<v n="2">när jag en natt fick en dröm som skrämde mig.</v>
<v n="3">Jag sände bud efter alla visa män i Babylon för att få min dröm uttydd.</v>
<v n="4">När spåmännen, trollkonstnärerna, astrologerna och de vise männen kom och jag berättade drömmen för dem, kunde de inte förklara den.</v>
<v n="5">Till slut kom Daniel till mig, den man som jag kallar Beltesassar efter min gud. Han har den helige gudens ande i sig.</v>
<v n="6">"Beltesassar, du som är den främste bland mina spåmän", sa jag, "jag vet att den helige gudens ande bor i dig och att ingen hemlighet är så svår att inte du kan lösa den. Tala om för mig vad min dröm betyder!</v>
<v n="7" t="8">Jag såg ett mycket högt träd ute på fältet, och det växte allt högre mot skyn, tills man kunde se det överallt i hela världen.</v>
<v n="9">Löven var friska och gröna, och grenarna var nertyngda av frukt, tillräckligt för att alla skulle få att äta. Markens djur vilade sig i dess skugga, fåglar byggde bo i dess lövverk och hela världen fick sin föda av det.</v>
<v n="10">Då fick jag i drömmen se hur en Guds ängel kom ner från himlen.</v>
<v n="11">Han ropade: 'Hugg ner trädet! Skär av grenarna, skaka av löven och sprid ut frukten. Jaga bort djuren som håller till under det, och fåglarna som sitter på grenarna,</v>
<v n="12">men lämna kvar stubben med rötterna i jorden. Bind fast den med en kätting av järn och koppar och låt den stå kvar i gräset på fältet.Han ska dricka av himlens dagg och äta markens gräs!</v>
<v n="13">Under sju år ska han leva som ett djur.</v>
<v n="14">Detta har änglarna bestämt genom den Heliges befallning. Anledningen till detta är att hela världen ska inse att den Högste råder över världens alla riken och kan ge dem till vem han vill, till och med till den lägsta bland människor!'</v>
<v n="15">Så var min dröm, Beltesassar. Tala nu om för mig vad den betyder! Ingen annan kan hjälpa mig. Alla de vise männen i riket har svikit mig. Men du kan tala om innebörden för mig, för gudarnas ande bor i dig."</v>
<v n="16">Daniel satt förstummad och var alldeles tyst en lång stund, förskräckt över drömmens innebörd. Slutligen sa kungen till honom: "Beltesassar, var inte rädd att tala om för mig vad den betyder!"Daniel svarade: "Om dessa händelser som förutsägs i drömmen ändå ville drabba dina fiender, Ers Majestät, och inte dig!</v>
<v n="17">Trädet som växte så högt att hela världen kunde se det,</v>
<v n="18">och som hade så friska, gröna löv och så mycket frukt att den räckte åt alla, och som gav skydd åt vilda djur och lät fåglar bygga bo i sina grenar -</v>
<v n="19">det trädet är Ers Majestät själv: Du har vuxit dig så stark och mäktig att din makt når ända upp till himlen, och du regerar över hela världen.</v>
<v n="20">Sedan såg Ers Majestät hur Guds ängel kom ner från himlen och sa: 'Hugg ner trädet och förstör det, men lämna stubben och rötterna kvar i jorden, och bind fast den med en kedja av järn och koppar. Låt honom bli våt av himlens dagg! Under sju år ska han äta gräs tillsammans med markens djur.'</v>
<v n="21">Detta är tolkningen: Den högste Guden har beslutat</v>
<v n="22">att ditt folk ska driva ut dig ur ditt palats. Du ska bo på marken som ett djur och äta gräs som en oxe, och din rygg ska bli våt av dagg. Så ska det vara under sju år, tills du har lärt dig att den högste Guden regerar över människors riken och ger makt åt den han vill.</v>
<v n="23">Men stubben och rötterna rycktes inte upp och förstördes! Det betyder att du ska få tillbaka ditt rike igen, när du har lärt dig att det är himlen som regerar.</v>
<v n="24">Jag önskar att Ers Majestät ville lyda mitt råd och sluta att synda! Gör det som du vet är rätt! Var barmhärtig mot de fattiga! Då kanske Gud kan fortsätta att ge dig framgång!"</v>
<v n="25">Allt som Daniel sagt slog in.</v>
<v n="26">Tolv månader efter drömmen gick Nebukadnessar omkring på taket till det kungliga palatset i Babylon</v>
<v n="27">och sa för sig själv: "I egen kraft har jag lyckats bygga denna vackra stad. Den är huvudstad i mitt rike, och detta är mitt kungliga residens."</v>
<v n="28">Medan han talade hördes en röst från himlen: "Kung Nebukadnessar, lyssna! Detta är till dig: Du regerar inte längre över detta rike.</v>
<v n="29">Du ska tvingas lämna palatset och bo tillsammans med djuren ute på fälten och äta gräs som en oxe under sju år, tills du äntligen inser att Gud delar ut människors riken åt den han själv väljer."</v>
<v n="30">I samma stund gick orden i uppfyllelse. Nebukadnessar blev driven ut ur sitt palats och fick äta gräs som en oxe, och hans kropp blev våt av daggen. Hans hår växte och blev så långt som en örns fjädrar och hans naglar som fågelklor.</v>
<v n="31">"När sju år hade gått, lyfte jag, Nebukadnessar, min blick mot himlen. Mitt förstånd återvände, och jag prisade och tillbad den högste Guden och ärade honom som förblir i evighet och vars rike varar från släkte till släkte.</v>
<v n="32">Människorna på jorden är ingenting i jämförelse med honom. Han gör vad han vill med både himlens krafter och jordens alla folk. Ingen kan hindra honom eller säga: 'Vad menar du med att göra på det sättet?'</v>
<v n="33">När jag fick tillbaka mitt förstånd, fick jag också tillbaka min makt och härlighet och mitt rike. Mina rådgivare och tjänstemän kom tillbaka till mig, jag fick tillbaka min tron och blev till och med mäktigare än tidigare.</v>
<v n="34">Jag, Nebukadnessar, prisar nu och ärar himlens kung, allas domare, som bara gör det som är rätt och riktigt. Han har makt att krossa alla högmodiga!"</v>
</c>
<c n="5">
<v n="1">Kung Belsassar inbjöd tusen av sina främsta män till en stor fest, där vinet flödade.</v>
<v n="2" t="4">Medan Belsassar festade och drack kom han att tänka på de guld- och silverbägare som för länge sedan hade tagits från templet i Jerusalem och förts till Babylon under Nebukadnessars regering. Han gav order om att dessa bägare skulle hämtas till festen. Belsassar och hans furstar, hans hustrur och bihustrur drack vin ur dem och prisade samtidigt sina avgudar av guld och silver, koppar och järn, trä och sten.</v>
<v n="5">Plötsligt fick de se fingrar från en mans hand skriva på väggen mitt emot den stora ljusstaken. Kungen själv såg handen när den skrev.</v>
<v n="6">Han blev likblek i ansiktet av skräck, knäna skakade och benen gav vika under honom.</v>
<v n="7">"Hämta hit trollkarlarna och astrologerna!" vrålade han. "Hämta alla visa män och rådgivare! Den som kan läsa skriften på väggen och tala om för mig vad den betyder ska bli klädd i den röda kungliga manteln, få en guldkedja kring sin hals och bli den tredje mannen i riket med stor makt och inflytande!"</v>
<v n="8">Men när de visa männen kommit var det ingen av dem som kunde förstå skriften, än mindre tala om vad den betydde.</v>
<v n="9">Kungen blev alltmer hysterisk. Hans ansikte var förvridet av skräck och hans ämbetsmän uppskakade.</v>
<v n="10">Men när kungamodern fick höra vad som hänt, skyndade hon sig till festsalen och sa till Belsassar: "Var bara lugn, Ers Majestät. Bli inte så upphetsad över det här!</v>
<v n="11">Det finns en man i riket som har den helige gudens ande i sig. På din far Nebukadnessars tid visade han sig vara vis och förståndig - nästan som om han själv varit en gud. Han blev satt över alla spåmän, trollkarlar och astrologer i hela Babylon.</v>
<v n="12">Skicka efter denne Daniel, eller Beltesassar, som kungen kallade honom, för hans sinne är fyllt av gudomlig kunskap och insikt. Han kan tyda drömmar och lösa gåtor och svåra problem. Han kommer att tala om för dig vad skriften betyder."</v>
<v n="13">Man skickade alltså bud efter Daniel, och när han kom frågade kungen: "Är du den Daniel som kung Nebukadnessar tog med sig från Israel som judisk fånge?</v>
<v n="14">Jag har hört att du har gudars ande i dig och att du är full av vishet och förstånd.</v>
<v n="15">Mina visa män och astrologer har försökt tyda skriften på väggen och tala om för mig vad den betyder, men de har misslyckats.</v>
<v n="16">Man har sagt mig att du brukar kunna lösa alla slags mysterier. Om du kan tala om för mig vad de här orden betyder ska jag klä dig i en purpurmantel och ge dig en guldkedja om halsen och göra dig till den tredje mannen i riket."</v>
<v n="17">Daniel svarade: "Behåll dina gåvor eller ge dem till någon annan! Jag ska tala om för dig vad de där orden betyder ändå.</v>
<v n="18">Ers Majestät ska veta att det var den allra högste Guden som gav din far, Nebukadnessar, majestät, härlighet och ära.</v>
<v n="19">Han gjorde honom så mäktig att alla världens folk darrade av fruktan för honom. Han dödade dem som gick emot honom, och han skonade människors liv, när han så ville. Folk blev upphöjda eller avsatta på hans inrådan.</v>
<v n="20">Men när hans hjärta och sinne blev förhärdat av högmod, flyttade Gud bort honom från hans tron och tog ifrån honom hans härlighet.</v>
<v n="21">Han blev utkörd ur palatset och fick bo på fälten. Hans tankar och känslor blev som ett djurs och han bodde bland vildåsnor. Han åt gräs som oxarna, och hans kropp var våt av himlens dagg, tills han slutligen insåg att den allra Högste regerar över alla mänskliga riken och att han utser vem han vill till att regera.</v>
<v n="22">Och du Belsassar, hans efterträdare, du känner till allt detta men har ändå inte blivit ödmjuk.</v>
<v n="23">Du har trotsat himlens Herre och hämtat hit dessa bägare från hans tempel. Du och dina furstar, hustrur och bihustrur har druckit vin ur dem medan ni ärat gudar av silver, guld, koppar, järn, trä och sten, gudar som varken ser eller hör. Men du har inte ärat den Gud som gett dig livet och bestämmer över det.</v>
<v n="24" t="25">Därför lät Gud dessa fingrar skriva ett budskap riktat till dig personligen. De har skrivit detta: 'Räknad, räknad, vägd, delad'.</v>
<v n="26">Och detta är vad det betyder:Räknad - Gud har räknat din regeringstids dagar, och nu är de slut.</v>
<v n="27">Vägd - du har blivit vägd på Guds våg, och det har visat sig att du är för lätt.</v>
<v n="28">Delad - ditt rike ska delas och överlämnas åt meder och perser."</v>
<v n="29">På Belsassars befallning blev då Daniel klädd i en purpurmantel, en guldkedja hängdes om hans hals och han utropades till den tredje mannen i riket.</v>
<v n="30">Den natten blev Belsassar, kaldeernas kung, dödad,</v>
<v n="31">och Darejaves av Medien tågade in i staden och tog över makten vid sextiotvå års ålder.</v>
</c>
<c n="6">
<v n="1">Darejaves delade in riket i 120 län, vart och ett under en landshövding.</v>
<v n="2">Landshövdingarna var ansvariga inför tre furstar, och Daniel var en av dem. Deras uppgift var att bevaka kungens intressen.</v>
<v n="3">Daniel visade sig snart vara dugligare än alla de andra furstarna och landshövdingarna, och kungen hade planer på att sätta honom över hela riket.</v>
<v n="4">Detta gjorde de andra furstarna och landshövdingarna avundsjuka, och de började leta efter fel i Daniels tjänsteutövning för att kunna klaga på honom inför kungen. Men de kunde inte hitta något att kritisera honom för! Han var trogen och ärlig och gjorde inga misstag.</v>
<v n="5">De kom alltså till den här slutsatsen: "Vår enda chans är att hitta något mot honom som gäller hans Guds lag!"</v>
<v n="6">De bestämde sig för att gå till kungen och säga: "Kung Darejaves, måtte du leva i evighet!</v>
<v n="7">Vi furstar, landshövdingar, rådgivare och ombud tycker alla att du borde instifta en lag som under inga omständigheter får ändras. Den som under de kommande trettio dagarna vänder sig med bön till någon annan, gud eller människa, än till Ers Majestät, ska kastas i lejongropen.</v>
<v n="8">Vi föreslår att Ers Majestät låter skriva ut och underteckna en sådan lag, som enligt meders och persers sed inte kan upphävas eller ändras!"</v>
<v n="9">Kung Darejaves gjorde dem till viljes och en lag kom till stånd.</v>
<v n="10">Daniel fick reda på vad som hade hänt, men trots det gick han hem och böjde som vanligt knä i sitt sovrum en trappa upp, med fönstren öppna mot Jerusalem. Där bad han tre gånger om dagen, precis som han alltid hade gjort, och tackade sin Gud.</v>
<v n="11">De sammansvurna männen samlades vid Daniels hus och kunde få bekräftat att han bad till sin Gud.</v>
<v n="12">De rusade tillbaka till kungen och påminde honom om lagen. "Har inte du undertecknat en befallning", sa de, "som inte tillåter någon att tillbe någon annan än dig själv under trettio dagar, och att den som bryter mot den lagen ska kastas till lejonen?Jo", svarade kungen. "Det är en medisk-persisk lag, som inte kan ändras eller upphävas."</v>
<v n="13">Då berättade de för kungen vad de hade sett: "Den där Daniel, en av de judiska fångarna, bryr sig inte om dig och din lag. Han ber ändå till sin Gud tre gånger om dagen."</v>
<v n="14">När kungen hörde detta, blev han mycket bekymrad och bestämde sig för att försöka rädda Daniel, och han använde resten av dagen till att försöka tänka ut hur han skulle kunna hjälpa honom i hans svåra belägenhet.</v>
<v n="15">På kvällen kom männen tillbaka till kungen och sa: "Ers Majestät, det finns ingenting annat du kan göra. Du har undertecknat lagen, och den kan inte ändras."</v>
<v n="16">Till slut gav kungen med sig och befallde att Daniel skulle gripas och kastas i lejongropen. Kungen sa till honom: "Måtte din Gud som du ständigt tillber hjälpa dig nu!" Sedan kastade man ner honom i gropen.</v>
<v n="17">En sten hämtades och lades över öppningen, och kungen förseglade den med sitt eget och regeringens sigill, så att ingen skulle våga sig på att rädda Daniel.</v>
<v n="18">Sedan gick kungen tillbaka till sitt palats och lade sig utan att äta. Han unnade sig inga nöjen den kvällen, och under natten sov han inte en blund.</v>
<v n="19">Mycket tidigt följande morgon skyndade han sig ut till lejongropen</v>
<v n="20">och ropade i sin förtvivlan: "Daniel, du den levande Gudens tjänare, kunde din Gud, som du ständigt tillber, rädda dig från lejonen?"</v>
<v n="21">Då hörde han en röst: "Måtte Ers Majestät leva i evighet!" Det var Daniel!</v>
<v n="22">"Min Gud sände sin ängel", sa Daniel. "Han stängde lejonens gap. De har inte rört mig. Jag är oskyldig inför Gud, och inte heller har jag gjort orätt mot Ers Majestät."</v>
<v n="23">Kungen blev utom sig av glädje och befallde att man skulle hämta upp Daniel. Det fanns inte minsta lilla skråma på honom. Han hade litat på sin Guds beskydd.</v>
<v n="24">På kungens befallning hämtade man sedan de män som hade anklagat Daniel och kastade dem i lejongropen tillsammans med deras hustrur och barn. Innan de ens hunnit ner till gropens botten var lejonen över dem och slet dem i stycken.</v>
<v n="25" t="26">Efter denna händelse skrev kung Darejaves följande budskap, som han sände ut över hela riket:"Jag hälsar er och önskar er välgång! Det är min befallning att man överallt i mitt rike ska bäva och frukta för Daniels Gud, för hans Gud är en levande, oföränderlig Gud, vars rike aldrig ska gå under och vars makt aldrig ska ta slut.</v>
<v n="27">Han hjälper sitt folk och bevarar dem från varje olycka. Han gör stora under i himmel och på jord, och det är han som har räddat Daniel från lejonen."</v>
<v n="28">Och Daniel hade framgång och hans anseende växte, både under Darejaves och perserkungen Kores regeringar.</v>
</c>
<c n="7">
<v n="1">En natt under Belsassars första regeringsår i Babylon hade Daniel en dröm som han skrev ner.Detta är vad han såg:</v>
<v n="2">I min dröm såg jag en väldig storm på ett mäktigt hav. Starka vindar blåste från alla håll.</v>
<v n="3">Fyra stora djur steg upp ur vattnet, och de såg alla olika ut.</v>
<v n="4">Det första liknade ett lejon, men det hade örnvingar! Medan jag betraktade det slets vingarna av det så att det inte längre kunde flyga, och det lämnades stående på marken, på två ben som en människa, och det hade också en människas förstånd.</v>
<v n="5">Det andra djuret såg ut som en björn. Dess ena sida var högre än den andra, och den hade tre revben mellan tänderna. Jag hörde en röst säga: "Res dig! Sluka mycket kött!"</v>
<v n="6">Det tredje av dessa märkliga djur såg ut som en leopard, men på ryggen hade det fyra vingar lika fågelvingar. Det hade fyra huvuden och fick en oerhörd makt.</v>
<v n="7">Medan jag såg detta i min dröm kom ett fjärde djur upp ur havet. Det var alltför hemskt för att kunna beskrivas, och det hade en otrolig styrka. Det uppslukade sina offer genom att slita sönder dem med tänder av järn. De som undkom detta krossades under dess fötter. Detta djur var annorlunda än de övriga, och det hade tio horn.</v>
<v n="8">Medan jag betraktade djurets horn fick jag plötsligt syn på ett annat, mindre horn. Tre av hornen trängdes bort för att ge det utrymme. Detta lilla horn hade en människas ögon och en skrytsam mun.</v>
<v n="9">Jag såg hur troner blev utplacerade och Den gamle, den allsmäktige Guden, tog plats för att döma. Hans kläder var vita som snö, och hans hår som vit ull. Han satt på en tron av eld med flammande hjul,</v>
<v n="10">och framför honom flöt en flod av eld. Miljoner änglar betjänade honom. Framför honom väntade människosläktets miljarder på sin dom. Rättegången tog sin början och böcker slogs upp.</v>
<v n="11">Jag fortsatte att betrakta det som hände, uppmärksam på det lilla hornets skryt och övermod. Så blev det fjärde djuret dödat, och dess kropp brändes inför den Allsmäktige.</v>
<v n="12">De andra tre djurens riken blev tagna från dem, men de tilläts att leva ännu en tid.</v>
<v n="13">Sedan fick jag se någon som liknade en människoson komma på himlens moln. Han närmade sig Den gamle och fördes fram inför honom.</v>
<v n="14">Han hyllades och fick total makt över alla världens länder. Alla folk och nationer tillbad honom. Hans makt är evig och ska aldrig ta slut och hans rike ska aldrig gå under.</v>
<v n="15">Jag var omskakad av allt jag hade sett,</v>
<v n="16">och därför gick jag fram till en av dem som stod bredvid tronen och frågade honom vad alltsammans betydde. Han förklarade det för mig:</v>
<v n="17">"De fyra stora djuren är fyra riken som ska uppstå på jorden.</v>
<v n="18">Men till slut ska den helige Gudens folk regera över hela världen i all evighet."</v>
<v n="19">Sedan frågade jag om det fjärde djuret, det som var så grymt och fruktansvärt med tänder av järn och klor av koppar, och som slet sönder människor och trampade dem till döds med sina fötter.</v>
<v n="20">Jag frågade också om de tio hornen och om det lilla hornet, som syntes efter de andra och som trängde bort tre av dem - hornet med ögonen och den skräniga, skrytsamma munnen som var starkare än de övriga.</v>
<v n="21">Jag hade nämligen sett det hornet strida mot Guds folk och vinna,</v>
<v n="22">tills Den gamle kom med domen, och gav sitt folk, de heliga, makt och myndighet.</v>
<v n="23">"Det fjärde djuret", berättade han för mig, "är det fjärde världsriket. Det kommer att vara grymmare än något av de andra. Det kommer att uppsluka hela världen och ödelägga allt.</v>
<v n="24">Dess tio horn är tio kungar som ska uppstå i detta rike. Sedan ska ännu en kung komma, grymmare än de övriga tio, och han ska slå tre av dem.</v>
<v n="25">Han ska trotsa den högste Guden, förfölja de heliga och försöka att förändra alla lagar, moralbegrepp och seder. Guds folk kommer att vara hjälplöst i hans händer under tre och ett halvt år.</v>
<v n="26">Men Den gamle ska komma och gå till rätta med denne ondskefulle kung och ta all makt ifrån honom för all framtid.</v>
<v n="27">Sedan ska makten över alla riken på jorden ges till Guds folk. Guds rike ska vara ett evigt rike, och alla härskare ska tillbe och lyda Gud."</v>
<v n="28">Detta var slutet på drömmen. När jag vaknade kände jag mig mycket orolig, och jag var blek av skräck, men jag berättade inte för någon vad jag hade sett.</v>
</c>
<c n="8">
<v n="1">Under kung Belsassars tredje regeringsår hade jag en annan dröm som liknade den första.</v>
<v n="2">Den här gången såg jag mig själv i Susan, huvudstaden i provinsen Elam, och jag stod bredvid floden Ulai.</v>
<v n="3">När jag såg mig omkring, upptäckte jag en bagge med två långa horn stående vid flodstranden. Medan jag betraktade honom började ett av hornen att växa, så att det blev längre än det andra.</v>
<v n="4">Baggen stångade allt som kom i dess väg, och ingen kunde stå emot den eller hjälpa dess offer. Den gjorde precis vad den ville och blev mycket mäktig.</v>
<v n="5">Medan jag funderade över vad detta kunde betyda dök plötsligt en bock upp från väster. Den for fram över jorden utan att vidröra marken, och den hade ett stort horn i pannan.</v>
<v n="6">I raseri attackerade den baggen.</v>
<v n="7">Den rusade på baggen och dess båda horn bröts av. Nu var baggen alldeles hjälplös, bocken stångade omkull den och trampade den under sina klövar, och det fanns inget som kunde rädda baggen.</v>
<v n="8">Segraren blev oerhört mäktig, men när han stod på höjden av sin makt bröts plötsligt hans horn sönder, och i stället växte det fram fyra horn som pekade åt de fyra väderstrecken.</v>
<v n="9">Från ett av dem kom ytterligare ett horn. Det växte ganska sakta till att börja med men blev snart mycket starkt och anföll södern och östern och började strida mot Israels land.</v>
<v n="10">Han stred mot Guds folk och besegrade en del av dess ledare.</v>
<v n="11">Han utmanade till och med befälhavaren över himlens armé genom att avskaffa de dagliga offren och vanhelga templet.</v>
<v n="12">Men de himmelska arméerna hölls tillbaka från att slå ner honom för denna överträdelse, och resultatet blev att sanningen och rättfärdigheten gick under, medan ondskan segrade och hade framgång.</v>
<v n="13">Sedan hörde jag två av de heliga änglarna tala med varandra. En av dem sa: "Hur länge kommer det att dröja innan det dagliga offret införs igen? Hur länge dröjer det innan templets förstörelse hämnats och Guds folk får segra?"</v>
<v n="14">Den andre svarade: "Det kommer att dröja 2.300 dagar."</v>
<v n="15">Medan jag försökte förstå meningen med synen stod plötsligt en man framför mig - det såg åtminstone ut som en man -</v>
<v n="16">och jag hörde en mansstämma ropa tvärs över floden: "Gabriel, berätta för Daniel vad drömmen betyder."</v>
<v n="17">Gabriel kom fram till mig, men när han närmade sig blev jag så rädd att jag föll till marken med ansiktet mot jorden. "Du människobarn", sa han, "du måste förstå att händelserna du har sett i din syn inte kommer att äga rum förrän vid tidens avslutning."</v>
<v n="18">Medan Gabriel talade var jag i djup sömn, alldeles utslagen. Sedan vidrörde han mig och hjälpte mig upp på fötter.</v>
<v n="19">Han sa: "Jag har kommit hit för att tala om för dig vad som kommer att hända under de sista dagarna, under vredens tid vid tidsålderns slut.</v>
<v n="20">De två hornen du såg på baggen representerar Mediens och Persiens kungar.</v>
<v n="21">Den långhåriga bocken är den grekiska nationen, och dess långa horn representerar den förste store kungen i det landet.</v>
<v n="22">Att hornet bröts sönder och fyra mindre horn kom fram i dess ställe betyder att det grekiska väldet ska delas i fyra mindre riken med fyra kungar, varav ingen är så stor och mäktig som den förste.</v>
<v n="23">Mot slutet av deras regering, när de har blivit moraliskt fördärvade, ska en ond kung, en intrigernas mästare, komma till makten.</v>
<v n="24">Hans makt ska vara mycket stor, men den kommer inte från honom själv. Vart han än vänder sig kommer han med framgång att krossa alla motståndare, hur mäktiga arméer de än har, och han kommer att besegra Guds folk.</v>
<v n="25">Han kommer att vara en mästare i bedrägeri och lura många genom att överrumpla dem sedan de invaggats i falsk trygghet. Utan varning ska han utplåna dem. Han kommer att tro sig själv om så mycket att han till och med kommer att vända sig mot Furstarnas furste. Men genom att göra det ska han dra en dom över sig själv. Han kommer att bli slagen av Guds hand och inte av mänsklig makt.</v>
<v n="26">Sedan hörde du i din syn om att 2.300 dagar måste gå innan rätten att fira gudstjänst kan införas på nytt. Detta antal är bokstavligt och betyder precis vad som sagts, men det gäller ändens tid."</v>
<v n="27">Jag blev så matt och svag att jag låg sjuk i flera dagar. Sedan steg jag upp och utförde alla mina plikter mot kungen, men jag var mycket oroad av drömmen och kunde inte förstå den.</v>
</c>
<c n="9">
<v n="1">Det var nu kung Darejaves första regeringsår. Darejaves var son till Ahasveros och av medisk härstamning, men blev kung i Babylon.</v>
<v n="2">Under hans första regeringsår läste jag, Daniel, i profeten Jeremias bok att Jerusalem måste ligga öde i sjuttio år.</v>
<v n="3">Därför bad jag allvarligt till Herren Gud att han skulle göra slut på vår fångenskap och sända oss tillbaka till vårt eget land.Medan jag bad fastade jag, klädde mig i sorgkläder</v>
<v n="4">och bekände mina och mitt folks synder:"Herre, du är en stor och respektingivande Gud. Du infriar alltid dina löften om barmhärtighet mot dem som du älskar och som håller dina lagar.</v>
<v n="5">Men vi har syndat mot dig och vänt oss mot dig och föraktat dina befallningar.</v>
<v n="6">Vi har inte velat lyssna till dina tjänare, profeterna, som du under årens lopp gång på gång sänt till oss med dina budskap till våra kungar och furstar och till hela vårt folk.</v>
<v n="7">Herre, du är rättfärdig, men vi måste alltid skämmas över vår synd, precis som du ser oss göra nu. Ja, det gäller alla oss från Juda och Jerusalem, ja, hela Israel, alla vi som är förskingrade nära och fjärran, dit du har drivit oss på grund av vår synd mot dig.</v>
<v n="8">Herre, vi och våra kungar, furstar och förfäder är nertyngda av skam över vår synd.</v>
<v n="9">Men Herren, vår Gud, är barmhärtig och förlåter också dem som gjort uppror mot honom.</v>
<v n="10">Herre, vår Gud, vi har varit olydiga mot dig och de lagar du gav oss genom dina tjänare profeterna.</v>
<v n="11">Hela Israel har vandrat i olydnad. Vi har vänt oss bort från dig och inte lyssnat till din röst, och så har Guds fruktansvärda förbannelse krossat oss, den som är beskriven i din tjänare Moses lag.</v>
<v n="12">Du har gjort precis som du sa att du skulle göra, för aldrig någonsin i historien har det funnits en sådan plåga som den som drabbade oss och våra härskare i Jerusalem.</v>
<v n="13">Varje förbannelse som fanns omnämnd i Moses lag, alla olyckor du förutsagt - allt har förverkligats och slagit in. Men ändå vägrade vi att behaga Herren vår Gud och omvända oss från våra synder och göra det rätta.</v>
<v n="14">Därför krossade Herren oss fullständigt med den olycka han hade förberett. Han handlar rätt i allt vad han gör, men vi ville inte lyda.</v>
<v n="15">Herre, vår Gud, du förhärligade ditt namn för alltid när du befriade ditt folk från Egypten genom din väldiga makt. Herre, gör det en gång till! Vi har syndat och är fulla av ondska,</v>
<v n="16">men vänd din vrede bort från Jerusalem, din egen stad, ditt eget heliga berg, Herre, för din stora barmhärtighets skull. Hedningarna förlöjligar oss och din stad som ligger i ruiner för våra synders skull.</v>
<v n="17">Vår Gud, hör din tjänares bön! Lyssna till min vädjan! Låt ditt ansikte på nytt stråla av frid och glädje över ditt övergivna tempel för din egen härlighets skull, Herre!</v>
<v n="18">Min Gud, böj ditt öra till oss och lyssna till min bön! Öppna dina ögon och se vår förtvivlan. Se hur din stad ligger i ruiner. Alla vet att den är din. Vi ber inte därför att vi förtjänar hjälp, utan därför att du är barmhärtig och nådig.</v>
<v n="19">Herre, hör oss! Herre, förlåt oss! Herre, lyssna till mig och grip in! Dröj inte, för din egen skull, Gud, för ditt folk och din stad bär ditt namn!"</v>
<v n="20">Medan jag bad och bekände mina och mitt folks synder och uppriktigt vädjade till Herren, min Gud, för Jerusalem, hans heliga berg,</v>
<v n="21">kom Gabriel som jag hade sett i min tidigare syn farande till mig i all hast vid tiden för kvällsoffret.</v>
<v n="22">Han sa: "Daniel, jag har kommit hit för att hjälpa dig förstå Guds planer.</v>
<v n="23">I samma stund som du började be gick befallning ut. Jag har kommit för att tala om för dig vad det var du såg, för Gud älskar dig. Lyssna och försök att förstå innehållet i synen!</v>
<v n="24">Herren har bestämt ytterligare 490 år av straffdom över Jerusalem och ditt folk. Sedan ska de äntligen ha lärt sig att hålla sig borta från synd, och de ska bli renade från sin skuld. Då ska ett rike av evig rättfärdighet grundas, och det allra heligaste i templet ska återinvigas, precis som profeterna sagt.</v>
<v n="25">Hör här! Det kommer att gå fyrtionio år och 434 år från det befallningen att återuppbygga Jerusalem utgick tills Den smorde kommer! Jerusalems gator och murar ska bli uppbyggda igen, trots att tiderna är svåra.</v>
<v n="26">Efter denna tidsperiod på 434 år ska Den smorde bli avlägsnad utan att hans rike blivit förverkligat. En kung ska uppstå, och hans trupper ska förgöra staden och templet. Slutet ska komma som en flodvåg, och krig och olycka kommer att härska till tidens slut.</v>
<v n="27">Denne kung ska ingå ett sjuårigt förbund med folket, men efter halva tiden ska han bryta sin överenskommelse och förhindra allt offrande. I sin fruktansvärda synd ska fienden till slut fullständigt vanhelga Guds tempel. Men när tiden är inne ska Gud låta sin vredes dom drabba honom."</v>
</c>
<c n="10">
<v n="1">Under Kores tredje regeringsår över Persien hade Daniel, som också kallades Beltesassar, ännu en syn. Den handlade om ett krig, ett verkligt krig i framtiden:</v>
<v n="2">"När den synen kom till mig hade jag sörjt i tre veckor.</v>
<v n="3">Under hela den tiden åt jag inte, drack inget vin och vårdade inte min kropp.</v>
<v n="4">När jag på den tjugofjärde dagen i första månaden stod vid den stora floden Tigris</v>
<v n="5" t="6">fick jag plötsligt se en man stå framför mig, klädd i en linneklädnad, med ett bälte av renaste guld runt midjan och med en underbar utstrålning. Hans ansikte lyste och hans ögon var som eldslågor. Hans armar och fötter sken som av polerad koppar, och hans röst var som sorlet från många människor.</v>
<v n="7">Jag, Daniel, såg ensam denna syn. Männen som var med mig såg ingenting, men de blev oerhört rädda. De sprang och gömde sig</v>
<v n="8">och lämnade mig ensam kvar. När jag såg denna mäktiga syn vek kraften från mig så att jag blev matt och alldeles hjälplös.</v>
<v n="9">När han talade till mig föll jag till marken i djup sömn.</v>
<v n="10">Men en hand rörde vid mig och lyfte mig, så att jag skälvande kom upp på alla fyra.</v>
<v n="11">Och jag hörde hans röst: 'Daniel, du Guds älskade, res dig och lyssna noga till vad jag har att säga dig, för Gud har skickat mig till dig.' Då reste jag mig upp, fortfarande darrande av rädsla.</v>
<v n="12">Då sa han: 'Var inte rädd, Daniel, för din bön har blivit hörd i himlen och besvarad redan första dagen du började din fasta inför Herren och bad om förstånd. Redan då blev jag skickad hit för att träffa dig.</v>
<v n="13">Men under tjugoen dagar blockerades min väg av den onde ande som regerar över det persiska riket. Då kom Mikael, en av de främsta i den himmelska armén, till min hjälp, så att jag kunde ta mig förbi dessa andar som regerar över Persien.</v>
<v n="14">Nu är jag här för att tala om för dig vad som ska hända ditt folk, judarna, vid tidens slut. Uppfyllelsen av synen ligger många år framåt i tiden.'</v>
<v n="15">Hela tiden medan han talade stod jag med blicken nedåtvänd och förmådde inte säga ett ord.</v>
<v n="16">Då var det någon som såg ut som en människa som rörde vid mina läppar. Jag kunde tala igen, och jag sa till budbäraren från himlen: 'Herre, jag är skrämd av din närvaro och känner mig alldeles kraftlös.</v>
<v n="17">Hur skulle jag kunna tala med en sådan som du? All min kraft är borta och jag kan knappast andas.'</v>
<v n="18">Då rörde han som såg ut som en människa vid mig, och jag kände hur krafterna återvände.</v>
<v n="19">'Gud älskar dig mycket', sa han. 'Var inte rädd! Var bara lugn och stark, ja, var stark!'Precis när han sa dessa ord, kände jag mig starkare och sa till honom: 'Nu kan du fortsätta att tala, för du har gett mig styrka.'</v>
<v n="20" t="21">Han svarade: 'Vet du varför jag har kommit? Jag har kommit för att tala om för dig vad som är skrivet i Sanningens bok. När jag ger mig av härifrån ska jag på nytt kämpa mig igenom på min väg tillbaka, förbi fursten av Persien och efter honom förbi fursten av Grekland. Det är bara ängeln Mikael, som beskyddar ditt folk Israel, som kommer mig till hjälp. Jag var den som blev utsänd för att styrka medern Darejaves under hans första regeringsår.</v>
</c>
<c n="11">
<v n="1" t="2">Men nu ska jag visa dig vad som ligger i framtiden. Ytterligare tre persiska kungar kommer att regera och efterträdas av en fjärde, mycket rikare än de andra. Han kommer att använda sin rikedom i politiska syften och förbereda krig mot Grekland.</v>
<v n="3">Då ska en mäktig kung uppstå i Grekland, en kung som kommer att regera över ett stort rike och genomföra allt han beslutar sig för.</v>
<v n="4">Men när hans makt är som störst, ska hans rike falla samman och delas i fyra svagare riken, och över dem ska inte ens hans söner få regera. Hans rike ska brytas sönder och ges åt andra.</v>
<v n="5">En av dem, kungen i Egypten, ska öka sin makt, men en av denne kungs egna furstar kommer att göra uppror mot honom och beröva honom riket och sedan göra det ännu mäktigare.</v>
<v n="6">Åtskilliga år senare ska ett förbund ingås mellan kungen i Syrien och kungen i Egypten. Dottern till kungen i Egypten ska ges som hustru åt kungen i Syrien som en fredshandling, men hon kommer att förlora sitt inflytande över honom, och inte bara hennes eget hopp ska grusas, utan också hennes fars, kungens av Egypten, och hennes barns.</v>
<v n="7">Men när hennes bror blir kung i Egypten kommer han att samla en armé mot kungen i Syrien och gå till anfall och besegra honom.</v>
<v n="8">När han återvänder till Egypten ska han föra med sig deras avgudar, tillsammans med värdefulla föremål av guld och silver, och under några år kommer han att låta den syriske kungen vara i fred.</v>
<v n="9">Senare ska kungen i Syrien invadera Egypten, men han kommer snart att återvända till sitt eget land.</v>
<v n="10" t="11">Men hans söner ska samla en enorm armé och dra fram över Israel ända till en befästning vid Egyptens gräns. Då kommer kungen i Egypten att i stor vrede samla trupper mot de väldiga styrkorna från Syrien och besegra dem.</v>
<v n="12">Fylld av stolthet över sin stora seger kommer han att döda tusentals av sina fiender, men hans framgång kommer inte att bli långvarig.</v>
<v n="13">Några år senare kommer nämligen den syriske kungen att återvända med en välrustad armé, mycket större än den han förlorade,</v>
<v n="14">och andra länder ska förena sig med honom i ett anfall mot Egypten. Upprorsmän bland ditt eget folk, judarna, ska förena sig med dem för att fullborda profetian, men de kommer inte att ha någon framgång.</v>
<v n="15">Den syriske kungen och hans allierade ska belägra en av Egyptens befästa städer och inta den, och Egyptens stolta trupper ska ge upp och bli besegrade.</v>
<v n="16">Den syriske kungen ska då marschera vidare utan något motstånd. Ingen ska kunna stoppa honom. Han ska också tåga in i "det härliga landet", Israel, och skövla det.</v>
<v n="17">Detta ska vara hans plan för att besegra hela Egypten: han ska ingå ett förbund med den egyptiske kungen och ge honom sin dotter till hustru, med avsikt att hon ska kunna arbeta för honom i landet. Men hans plan kommer att misslyckas.</v>
<v n="18">Sedan ska han vända sin uppmärksamhet till kuststäderna och inta flera av dem. Men en general ska stoppa honom så att han med skam måste vända tillbaka.</v>
<v n="19">Han kommer att dra hemåt igen, men han ska möta svårigheter på vägen och försvinna för alltid.</v>
<v n="20">Hans efterträdare kommer man att minnas som den kung som sände en skatteuppbördsman till Israel. Men efter en mycket kort regeringstid ska kungen dö på ett mystiskt sätt, varken i strid eller genom upplopp.</v>
<v n="21">Den som därefter kommer att få makt blir en ogudaktig man, som inte har del i den kungliga tronföljden. Men under en kris kommer han att ta över makten i riket genom inställsamhet och intriger.</v>
<v n="22">Alla som är oppositionella mot honom kommer att sopas undan, däribland en ledare för prästerna.</v>
<v n="23">Hans löften ska vara tomma ord, och hans handlingssätt kommer från första stund att vara bedrägeri. Med en handfull trogna kommer han att bli stark.</v>
<v n="24">Han ska falla in på de rikaste områdena i landet och göra något som aldrig tidigare gjorts: han ska ta de rikas tillhörigheter och dela ut dem bland sina efterföljare. Med framgång ska han belägra och lägga enorma befästningar under sitt välde, men detta varar bara en kort tid.</v>
<v n="25">Han ska få nytt mod och samla en armé mot Egypten. Men också där ska en väldig armé mobiliseras, men på grund av en sammansvärjning ska Egyptens kung misslyckas med sina planer.</v>
<v n="26">Hans egna ska försöka störta honom. Hans armé kommer att upplösas och många kommer att dödas.</v>
<v n="27">Dessa kungar ska försöka bedra varandra när de sitter ner och förhandlar. Men deras anslag ska inte ha någon framgång förrän Guds bestämda tid har kommit.</v>
<v n="28">Den syriske kungen ska återvända hem med stora rikedomar, men först kommer han att tåga genom Israel och orsaka stor förödelse.</v>
<v n="29">När sedan tiden är inne ska han än en gång vända sina trupper söderut, precis som han har hotat, men nu kommer det att vara helt annorlunda än vid de båda första tillfällena.</v>
<v n="30" t="31">Romerska krigsfartyg ska skrämma bort honom, och han ska dra sig tillbaka till sitt eget land igen. I ilska över att ha tvingats retirera ska den syriske kungen plundra Jerusalem och vanhelga templet genom att sätta stopp för de dagliga offren och sedan tillbe avgudar inne i templet. När han drar vidare ska han låta gudlösa judar få makten - män som övergett sina förfäders tro.</v>
<v n="32">Han kommer att smickra dem som hatar det Gud gör och försöka vinna dem över på sin sida. Men det folk som känner sin Gud ska stå emot honom med kraft.</v>
<v n="33">De som har andligt förstånd ska undervisa många på den tiden. Men de får leva under ständig fara. Många av dem ska dö genom eld och svärd eller bli fängslade och utsatta för plundring.</v>
<v n="34">Till slut ska detta tryck avta, och en del ogudaktiga män ska komma och erbjuda en hjälpande hand bara för att själva kunna dra fördel av det.</v>
<v n="35">En del av dem som är gudfruktiga ska falla men resa sig igen. Detta ska rena dem och göra dem bättre beredda inför vedermödan vid tidens slut, när Guds tid är inne.</v>
<v n="36">Kungen ska göra precis som han vill och påstå sig stå över alla gudar. Han ska ha framgång trots alla sina hädelser mot Gud, men bara tills hans tid är ute, för Guds planer ändras inte.</v>
<v n="37">Han ska inte ha någon aktning för sina förfäders gudar och inte heller för den gud som kvinnor älskar eller någon annan gud, utan skryta med att han är större än dem allesammans.</v>
<v n="38">I stället ska han tillbe "fästenas gud", en gud som hans förfäder inte kände till, och bära fram dyrbara gåvor till denne.</v>
<v n="39">Han ska lyckas inta de starkaste befästningar medan han ropar till denne gud om hjälp. Han ska hedra dem som böjer sig för honom och ge dem betydelsefulla uppgifter, makt och inflytande, och dela landet mellan dem som belöning.</v>
<v n="40">Men vid tidens slut ska kungen från söder anfalla honom igen, och kungen från norr ska fara fram med styrka och ursinne som en stormvind. Hans stora armé och flotta ska rycka ut mot honom.</v>
<v n="41">Han ska invadera olika länder på vägen, bland andra Israel, det ljuvliga landet, och överrumpla många nationers regeringar. Moab, Edom och det mesta av Ammon ska fly undan,</v>
<v n="42">men Egypten och många andra länder ska bli ockuperade.</v>
<v n="43">Han ska lägga beslag på Egyptens alla rikedomar, och libyer och etiopier ska bli hans tjänare.</v>
<v n="44">Men så ska nyheter från öster och norr oroa honom, och i ursinne ska han vända tillbaka och förgöra allt där han drar fram.</v>
<v n="45">Han ska stanna mellan Jerusalem och havet och där slå upp sina tält. Men medan han är där ska tiden plötsligt vara ute för honom, och ingen ska finnas som kan hjälpa honom.</v>
</c>
<c n="12">
<v n="1">Då ska Mikael, den mäktige änglafursten som vakar över ditt land, resa sig och strida för er i himlarna mot sataniska makter. Det kommer att bli en tid av ångest för dina landsmän, som ska bli värre än något av alla de lidanden som under årens lopp drabbat dem. Men ändå ska var och en bland ditt folk, som har sitt namn skrivet i boken, uthärda denna tid.</v>
<v n="2">Många av dem vilkas kroppar ligger döda och begravna ska stå upp, en del till evigt liv och andra till evigt fördärv.</v>
<v n="3">De som är visa ska lysa som solen, och de som vänder många till rättfärdighet ska stråla som stjärnor i evighet.</v>
<v n="4">Men du, Daniel, bevara allt detta som en hemlighet! Försegla det, så att det inte kan förstås förrän vid tidens slut, när människor ska resa långt för att öka sin kunskap.'"</v>
<v n="5">Då upptäckte jag, Daniel, två män, en på vardera sidan om floden.</v>
<v n="6">En av dem frågade mannen i linnekläderna, han som nu fanns ovanför floden: "Hur länge ska det dröja innan detta lidande tar slut?"</v>
<v n="7">Han svarade med båda händerna lyfta mot himlen, under det han avlade en ed vid honom som förblir i all evighet, att det inte skulle ta slut förrän tre och ett halvt år efter det att Guds folks makt hade blivit bruten.</v>
<v n="8">Jag hörde vad han sa men förstod inte vad han menade, och därför sa jag: "Hur kommer alltsammans att sluta?"</v>
<v n="9">Men han sa: "Gå nu, Daniel, för vad jag har sagt kan inte förstås förrän vid tidens slut.</v>
<v n="10">Många ska bli renade genom svåra lidanden och förföljelser. Men de ogudaktiga ska fortsätta i sin ogudaktighet, och ingen av dem ska förstå något. Bara de som vill förstå ska kunna fatta innebörden.</v>
<v n="11">Från den stund det dagliga offret tagits bort och 'Förödelsens styggelse' blivit uppsatt för att man ska tillbe den, kommer det att gå 1.290 dagar.</v>
<v n="12">Lyckliga är de som står ut till den 1335:e dagen!</v>
<v n="13">Men gå nu vidare mot slutet av ditt liv och mot din vila, för du ska stå upp igen och få din rättmätiga del av arvet."</v>
</c>
</b>
<b n="Hosea">
<c n="1">
<v n="1">Hosea, Beeris son, som levde medan de judiska kungarna Ussia, Jotam, Ahas, Hiskia och den israelitiske kungen Jerobeam, Joas son, regerade, fick detta budskap från Herren:</v>
<v n="2">"Gå och gift dig med en flicka som är otrogen, så att några av hennes barn som föds åt dig kommer från andra män", sa Herren när han först talade till Hosea. "Gör detta för att visa på hur mitt folk har varit otroget mot mig och lämnat mig för att i stället tillbe andra gudar."</v>
<v n="3">Hosea gifte sig då med Gomer, dotter till Diblaim, och hon blev med barn och födde honom en son.</v>
<v n="4" t="5">"Barnet ska heta Jisreel", sa Herren, "för snart ska jag ta hämnd på kung Jehus släkt för hans massaker i Jisreel. Jag ska göra slut på Israel som kungadöme och beröva hela landet dess krigsmakt i Jisreels dal."</v>
<v n="6">Snart fick Gomer ännu ett barn, denna gång en dotter. Gud sa till Hosea: "Ge henne namnet Lo-Ruhama, som betyder 'utan förbarmande', för jag kommer inte längre att ha något förbarmande med Israel.</v>
<v n="7">Men jag ska vara barmhärtig mot Juda rike och befria det från dess fiender, men inte genom att låta dem segra i strid. Jag själv ska rädda dem."</v>
<v n="8">När Gomer hade slutat amma Lo-Ruhama, blev hon med barn igen och födde en son.</v>
<v n="9">"Kalla honom Lo-Ammi, vilket betyder 'inte mitt folk'! Israel är inte mitt folk och jag är inte längre dess Gud", sa Herren.</v>
<v n="10">"Men den tiden kommer när Israel ska få framgång och bli en stor nation, lika många som sandkornen på havsstranden som inte går att räkna! I stället för att säga till dem: 'Ni är inte mitt folk', ska jag då säga till dem: 'Ni är Guds söner, ja, den levande Gudens barn'.</v>
<v n="11">Då ska Juda och Israel förenas och ha en gemensam ledare. De ska tillsammans återvända från sin landsflykt. Vilken stor dag det ska bli, när Gud återplanterar sitt folk i det egna landets bördiga jord."</v>
</c>
<c n="2">
<v n="1">O Jisreel, ge nya namn åt dina syskon! Kalla din bror Ammi, 'mitt folk', och din syster Ruhama, 'min älskade', för nu ska jag förbarma mig över henne!</v>
<v n="2">Tala din mor till rätta. Tillrättavisa henne för att hon har blivit en annans hustru. Jag är inte längre hennes man. Hon måste upphöra med att bjuda ut sig åt andra män.</v>
<v n="3">Om hon inte lyder, ska jag ta hennes kläder ifrån henne och låta henne gå lika naken som hon var den dag hon föddes. Hon ska bli torr som en öken och öde som ett förbränt land i sin törst efter värme och gemenskap.</v>
<v n="4">Jag ska inte ta hand om hennes barn, som om de var mina egna, för de är inte mina barn - de tillhör andra män.</v>
<v n="5">Deras mor har varit otrogen och sagt: "Jag ska följa efter mina älskare och sälja mig åt dem för att få mat och kläder."</v>
<v n="6">Men jag ska stänga hennes väg med törnen, och jag ska blockera vägen för henne, så att hon går vilse.</v>
<v n="7">Hon ska inte nå fram till sina älskare, hur mycket hon än anstränger sig. Hon ska leta efter dem utan att hitta dem. Då kanske hon kommer på andra tankar och säger för sig själv: "Jag ska vända tillbaka till min man, för där hade jag det i alla fall bättre än vad jag har det nu."</v>
<v n="8">Hon förstår inte att allt hon har kommer från mig. Det var jag som gav henne utsäde, vin, olja, silver och guld, det som hon offrade av till sina avgudar.</v>
<v n="9">Men nu ska jag ta tillbaka vinet och säden som jag försåg henne med, och kläderna jag gav henne att skyla sin nakenhet med.</v>
<v n="10">Nu ska hon få ligga där, naken och avslöjad inför alla sina älskare, och ingen ska rädda henne undan min hand.</v>
<v n="11">Jag ska se till att hon upphör med sina fester och glada tillställningar.</v>
<v n="12">Jag ska förstöra de vingårdar och fikonträd som hon påstår att hennes älskare gett henne och göra platsen de växte på till en vildmark, där bara djuren ska kunna äta deras frukt.</v>
<v n="13">Jag ska straffa henne för all den rökelse hon tänt åt sin avgud Baal och för alla de gånger hon sminkat sig och gjort sig till för sina älskare i stället för att följa mig, säger Herren.</v>
<v n="14">Men jag ska försöka att vinna henne tillbaka. Jag ska leda henne ut i öknen. Där ska jag tala kärleksfullt till henne.</v>
<v n="15">Där ska jag ge henne tillbaka vingårdarna och förvandla prövningarnas dal till en hoppets port. Då ska hon älska mig med samma glädje som hon gjorde i sin ungdom, när jag befriade henne från fångenskapen i Egypten.</v>
<v n="16">När den dagen kommer, säger Herren, ska hon kalla mig "min man" i stället för att säga "min herre".</v>
<v n="17">O Israel, jag ska få dig att glömma dina avgudar, och du ska aldrig mer nämna deras namn!</v>
<v n="18">Jag ska också å dina vägnar sluta ett förbund mellan dig och alla vilda djur, fåglar och ormar, så att ni inte längre behöver vara rädda för varandra. Jag ska förstöra alla vapen, och alla krig ska ta slut.Då ska du få leva i fred och trygghet och inte längre behöva vara rädd.</v>
<v n="19">Jag ska binda fast dig vid mig med rättfärdighetens, rättens, kärlekens och barmhärtighetens bojor.</v>
<v n="20">Vi ska förenas i trohet och kärlek, och du ska lära känna mig på ett nytt sätt.</v>
<v n="21" t="22">På den dagen, säger Herren, ska jag svara på himlens bön om moln för att vattna jorden, då den ropade efter regn. Då kan jorden svara på ropet från säden, druvorna och olivträden om fukt och dagg och alla ska sjunga tillsammans: "Gud sår och planterar!" Ja, Gud är den som ger allt!</v>
<v n="23">Då ska jag på nytt plantera Israel i mitt land! Jag ska vara barmhärtig mot den jag förut vände mig bort ifrån, och till dem som inte var mitt folk ska jag säga: "Nu är ni mitt folk", och de ska svara: "Du är vår Gud!"</v>
</c>
<c n="3">
<v n="1">Herren sa till mig: "Gå och hämta din fru. Ta henne tillbaka till dig och älska henne även om hon fortsätter att vara otrogen. Älska henne som Herren älskar Israels barn, trots att de har vänt sig till andra gudar och offrat till dem vad de har begärt."</v>
<v n="2">Därför friköpte jag min hustru ur hennes slaveri för en summa pengar och lite korn,</v>
<v n="3">och jag sa till henne: "Nu måste du leva ensam en tid. Du får inte vara tillsammans med andra män och inte prostituera dig. Jag ska vänta på dig."</v>
<v n="4">På samma sätt ska Israel under en lång tid tvingas leva utan kung, utan furste, utan altare, utan tempel, utan präster och utan möjlighet att rådfråga sin Gud!</v>
<v n="5">Men sedan ska Israels folk vända tillbaka till Herren, sin Gud, och till David, sin kung, och de ska komma bävande och ödmjuka till Herren och till det goda han vill ge under kommande dagar.</v>
</c>
<c n="4">
<v n="1">Hör Herrens ord, Israels folk! Herren har anklagelser att rikta mot er och säger: Det finns ingen sanning och trohet, ingen barmhärtighet och ingen kunskap om Gud i ert land.</v>
<v n="2">Ni svär och ljuger och stjäl och är otrogna i era äktenskap. Överallt möter man våld, och det ena mordet avlöser det andra.</v>
<v n="3">Detta är anledningen till att ert land inte kan ge någon avkastning. Det råder ständig sorg, och allt levande blir sjukt och dör, både djur, fåglar och fiskarna i havet.</v>
<v n="4">Försök inte skylla ifrån er genom att anklaga andra! Det är er präster som jag anklagar.</v>
<v n="5">Till straff för era brott ska ni snava och falla både mitt på dagen och i nattens mörker, och på samma sätt ska det också gå med era så kallade profeter, för jag ska ödelägga ert land.</v>
<v n="6">Mitt folk går under i brist på kunskap - de känner mig inte. Felet är ert, för ni vägrar själva att lära känna mig. Därför vägrar jag att erkänna er som mina präster, och därför att ni inte har brytt er om mina lagar, ska jag inte bry mig om era barn.</v>
<v n="7">Ju fler ni präster blir, desto mer syndar hela folket mot mig. Ni har bytt ut Guds härlighet mot avgudars förnedring.</v>
<v n="8">Prästerna drar fördel av folkets synder. De frossar i deras ondska.</v>
<v n="9">"Sådana präster, sådant folk". Jag ska straffa både präster och folk för alla deras ogudaktiga handlingar.</v>
<v n="10">De ska äta utan att bli mätta, och de ska få leva i otrohet och prostitution men inte få några barn. De har övergett mig och vänt sig till andra gudar.</v>
<v n="11">Otrohet och dryckenskap har berövat mitt folk dess förstånd.</v>
<v n="12">De frågar en träbit om råd och ett trollspö om sanningen. En ande av prostitution leder dem vilse, och de är otrogna mot sin Gud.</v>
<v n="13">De offrar till avgudar på bergstoppar och höjder och tänder rökelse i den behagliga skuggan av ekar, popplar och terebinter där deras döttrar bjuder ut sig och deras svärdöttrar är otrogna.</v>
<v n="14">Men varför skulle jag straffa dem? Ni män begår ju samma brott genom att ligga med prostituerade och tempeltärnor. Dårar är vad ni är! Er dom har fallit därför att ni så fullständigt vägrar att förstå.</v>
<v n="15">Men även om nu Israel lever i otrohet, så måste väl inte också du, Juda, förena dig med dem som låtsas tillbe mig i Gilgal och Bet-Aven! Deras gudstjänst är ett bedrägeri.</v>
<v n="16">Var inte som Israel, en motspänstig kviga som vägrar att låta sig föras ut på grönbete!</v>
<v n="17">Håll dig borta från Israel, för hon har gett sin själ åt avgudar.</v>
<v n="18">Israels män bryter upp från sina omåttliga dryckesfester och går direkt till de prostituerade. De föredrar det skamlösa före det hedervärda.</v>
<v n="19">Därför ska en stormvind sopa bort dem, och de ska dö i skam därför att de offrar till avgudar.</v>
</c>
<c n="5">
<v n="1">Lyssna, alla ni präster och ledare i Israel! Hör upp, ni medlemmar av den kungliga familjen: Domen gäller er! Ni har vilselett mitt folk med avgudar vid Mispa och Tabor</v>
<v n="2">och fångat dem i en snara. Men glöm inte att jag kommer att gå till rätta med er för vad ni gjort!</v>
<v n="3">Jag har sett era onda gärningar: Israel, du har lämnat mig som en prostituerad kvinna som överger sin man. Du har verkligen svikit mig!</v>
<v n="4">Dina handlingar leder dig inte tillbaka till Gud igen, för en ande av otrohet är djupt rotad i dig, och du vill inte kännas vid Herren.</v>
<v n="5">Israels stolthet vittnar mot henne. Hon kommer att digna under sin skuldbörda, och Juda ska falla tillsammans med henne.</v>
<v n="6">När de till slut kommer med sina hjordar och herdar för att frambära offer till Gud kommer det att vara för sent - de ska inte finna honom. Han har dragit sig bort ifrån dem, och de är lämnade åt sitt öde.</v>
<v n="7">De har nämligen fläckat Herrens ära genom att föda barn som inte är hans. Plötsligt ska både de och all deras rikedom försvinna.</v>
<v n="8">Slå larm! Varna med trumpetstötar i Gibea, Rama och Bet-Aven! Bäva du Benjamins land!</v>
<v n="9">Lyssna Israel: När straffets dag kommer ska ditt land jämnas med marken!</v>
<v n="10">Ledarna i Juda är bedragare. Därför ska min vrede drabba dem som en flodvåg,</v>
<v n="11">och Israel ska krossas som straff för sitt avguderi. Jag har blivit som ett infekterat sår för Israel, och</v>
<v n="12">jag ska bryta ner Judas kraft som benröta försvagar benen i kroppen.</v>
<v n="13">När Israel och Juda ser hur sjuka de är ska Israel vända sig till den mäktige kungen i Assyrien, men han ska inte kunna ge dem någon hjälp.</v>
<v n="14">Jag ska slita sönder Israel och Juda som ett lejon sitt byte. Jag ska föra dem långt bort, bortom varje hopp om räddning.</v>
<v n="15">Jag ska överge dem och återvända hem tills de inser sin skuld och söker upp mig igen för att få hjälp. Jag vet att så snart det blir besvärligheter, kommer de att söka upp mig.</v>
</c>
<c n="6">
<v n="1">"Kom, låt oss nu vända tillbaka till Herren. Det är han som har slagit oss, nu får han läka våra sår.</v>
<v n="2">På några få dagar kan han resa oss upp igen på våra fötter, och sedan ska vi leva i hans närhet!</v>
<v n="3">Låt oss sträva efter att lära känna Herren, så ska han komma till oss, lika visst som det blir en ny dag i morgon och lika säkert som att det regnar på våren."</v>
<v n="4">Israel och Juda, vad ska jag göra med er? Er kärlek blåser ju bort lika snabbt som morgonens moln och försvinner som daggen i gräset.</v>
<v n="5">Jag sände mina profeter för att varna er för domen. Jag har slagit er med mina ord och hotat er med döden. Plötsligt och utan förvarning ska min dom drabba er, lika säkert som att natt följer på dag.</v>
<v n="6">Jag vill ha er kärlek, inte era offer. Jag vill att ni ska tro på mig.</v>
<v n="7">Men precis som Adam bröt ni förbundet med mig och vägrade ta emot min kärlek.</v>
<v n="8">Gilead är en stad full av syndare och dess gator är fläckade av blod.</v>
<v n="9">Prästerna ligger i bakhåll som rövare. De överfaller och mördar utmed vägen till Sikem och begår hemska brott.</v>
<v n="10">Ja, jag har sett avskyvärda saker i Israel. Man jagar efter andra gudar och orenar sig med prostitution.</v>
<v n="11">Du Juda ska också skörda straffdom - och jag som så gärna hade velat välsigna dig!</v>
</c>
<c n="7">
<v n="1">När jag förlåter Israel kommer också dess synd att avslöjas. Samarien är fullt av lögnare, tjuvar och banditer!</v>
<v n="2">Men ingen tycks begripa att jag hela tiden iakttar dem. Deras onda gärningar avslöjar dem och jag ser alltsammans.</v>
<v n="3">Kungen gläds över deras ondska, och furstarna skrattar åt alla deras lögner.</v>
<v n="4">De är otrogna i sina äktenskap, heta som bagarens ugn från det han blandar degen tills den har jäst - ständigt upptända av begär.</v>
<v n="5">På kungens högtidsdag dricker furstarna sig druckna. Kungen beter sig som en dåre och dricker tillsammans med dem som annars hånar honom.</v>
<v n="6">Deras hjärtan är fulla av intriger. Deras komplotter glöder under nattens timmar och slår på morgonen upp i full låga.</v>
<v n="7">De dödar sina kungar, en efter en, men ingen av dem ropar till mig om hjälp.</v>
<v n="8">Mitt folk beblandar sig med hedningar och tar efter deras onda seder. Därför är de inte mer värda än en kaka ogräddat bröd!</v>
<v n="9">Deras styrka har försvunnit därför att de tillbett främmande gudar, men de förstår det inte. De har blivit gråhåriga, men de inser inte att det är av svaghet.</v>
<v n="10">Stoltheten över andra gudar har dömt dem, men ändå vänder de inte tillbaka till sin Gud - nej, de försöker inte ta reda på var han finns.</v>
<v n="11">Israel är som en duva, som har tappat orienteringen och än dras mot Egypten än mot Assyrien.</v>
<v n="12">Men när hon flyger ska jag kasta mitt nät över henne och fånga henne. Hon ska inte undgå sitt straff.</v>
<v n="13">Ve mitt folk, som har övergett mig! Låt dem alla förgås, för de har vänt sig mot mig. Jag ville befria dem, men deras hårda hjärtan ville inte veta av sanningen.</v>
<v n="14">De ligger där sömnlösa av ångest men vill inte be mig om hjälp. I stället ber de till hedniska gudar om säd och vin.</v>
<v n="15">Jag har fostrat dem och gjort dem starka, men ändå vänder de sig nu mot mig med onda anslag.</v>
<v n="16">De ser åt alla håll utom mot himlen, mot den Allsmäktige. De är som en obrukbar pilbåge. Deras ledare ska förgås genom fiendens svärd för sin fräckhet mot mig, och hela Egypten ska håna dem.</v>
</c>
<c n="8">
<v n="1">Låt larmsignalen ljuda! Nu kommer de! Som en rovfågel slår fienden ner på Guds folk, därför att de har brutit mitt förbund och trotsat mina lagar.</v>
<v n="2">Nu vänder sig Israel till mig och ber: "Hjälp oss, du som är vår Gud!"</v>
<v n="3">Men det är alldeles för sent! Israel har försuttit sin chans, och nu kommer fienden efter henne.</v>
<v n="4">Israel har valt sina kungar och furstar utan mitt samtycke. De har åsidosatt mig och min hjälp genom att tillbe avgudar de själva tillverkat av silver och guld.</v>
<v n="5">Samarien, överge dina guldkalvar! Min vrede är riktad mot dig.</v>
<v n="6">Hur länge ska det dröja innan man kan finna en ärlig och uppriktig människa hos dig? När vill du medge att den kalv du tillber är gjord av människohänder? Den är inte Gud, och därför måste den slås i bitar.</v>
<v n="7">De har sått vind, och de ska skörda storm. Deras säd är tomma strån utan ax. De kan inte ge mjöl, och om det vore något av värde i dem skulle främlingar komma och ta det.</v>
<v n="8">Israel är förstört. Det ligger där bland nationerna som en sönderslagen kruka.</v>
<v n="9">Israel är som en ensam vildåsna på vandring. De enda vänner hon får är sådana som kan köpas för pengar. Assyrien är en av hennes köpta älskare.</v>
<v n="10">Men även om Israel har bjudit ut sig till många länder, ska jag sända folket i landsflykt. Under en tid ska de förtryckas av en mäktig kung!</v>
<v n="11">De har byggt många altaren, men inte för att tillbe mig utan för att synda mot mig.</v>
<v n="12">Mina lagar har de struntat i som om de gällde ett annat folk.</v>
<v n="13">Visst offrar de till mig och äter av offerköttet, men jag är inte nöjd med dem. De ska få minnas sina synder och än en gång hamna i fångenskap. Det ska bli för dem som att återvända till Egypten.</v>
<v n="14">Israel har byggt stora palats och Juda väldiga befästningar till sitt försvar, men man har glömt bort sin Skapare. Därför ska jag bränna upp alla deras byggnader och fästningar i eld.</v>
</c>
<c n="9">
<v n="1">Gläd dig inte som andra folk, Israel, för du har övergett din Gud och tillber andra gudar på varje tröskplats. Dina män ligger med prostituerade så ofta de får tillfälle.</v>
<v n="2">Därför kommer dina skördar att slå fel. Säd och vin ska inte räcka till.</v>
<v n="3">Du ska inte längre få stanna här i Guds land, utan du ska föras bort till Egypten och Assyrien och tvingas leva av oren mat, offrad till avgudar.</v>
<v n="4">Där, långt hemifrån, ska du inte tillåtas att hälla ut vin som drickoffer åt Herren. Inget offer som frambärs där kan behaga Herren. Det är lika orent som brödet i ett hus där någon har dött. Alla som äter sådant blir orenade. De kan äta det för att överleva men får inte bära fram det som offer åt Gud.</v>
<v n="5">Vad ska ni då göra på de heliga dagarna, på Herrens högtidsdagar,</v>
<v n="6">när ni blivit bortförda till Assyrien som slavar? Vem ska ärva de tillhörigheter ni lämnat kvar? Jo, det ska Egypten göra! Dess folk ska samla ihop era döda, Memfis får begrava dem och tistlar och törnen ska växa upp bland ruinerna.</v>
<v n="7">Tiden är inne för Israel att få sitt straff. Hämndens dag är snart inne, och Israel ska få känna av den. "Profeterna är galna, de kloka har förlorat förståndet." Ja, så ska man säga, för hela nationen är nedtyngd av synd och visar hat mot dem som älskar Gud.</v>
<v n="8">Jag utsåg profeterna till att leda mitt folk, men folket har hindrat dem och alltid öppet visat sitt hat och sin ovilja mot dem, till och med i Herrens tempel.</v>
<v n="9">Det som mitt folk gör nu är lika fruktansvärt som när man tillbad guldkalven i Gibea. Men Herren glömmer inte. Han ska verkligen straffa dem.</v>
<v n="10">Israel, jag minns så väl de första underbara dagarna när jag ledde dig genom öknen! Din kärlek var så äkta och ren! Den var frisk och härlig som de första fikonen. Men sedan övergav du mig för Baal-Peor och överlämnade dig åt andra gudar. Snart levde du i samma orenhet som alla andra.</v>
<v n="11">Israels härlighet flyger bort som en fågel. Dina barn ska dö vid födseln eller redan i livmodern. En del av dina kvinnor ska inte ens kunna bli med barn.</v>
<v n="12">Och om dina barn skulle växa upp, ska jag ta dem ifrån dig. Ja, ni är alla dömda, och det kommer att bli en sorgens dag när jag vänder mig bort ifrån er och lämnar er ensamma.</v>
<v n="13">Jag hade tänkt mig att Israel skulle blomstra som Tyrus, planterad i en skön omgivning, men hennes barn ska inte överleva.</v>
<v n="14">Herre, hur ska jag be för ditt folk? Jo, jag ska be att kvinnorna inte kan föda och att deras bröst inte kan ge mjölk.</v>
<v n="15">All deras ondska började vid Gilgal, och det var där jag började hata dem. Nu ska jag fördriva dem från mitt land därför att de tillbett avgudar. Jag ska inte längre älska dem. Alla deras ledare är upproriska.</v>
<v n="16">Israel har fått sin dom: hennes rötter är förtorkade och hon ska inte mer bära frukt. Om hon ändå föder barn ska jag döda dem, för hon ska inte få behålla sina älskade.</v>
<v n="17">Min Gud ska utplåna Israels folk därför att de inte vill lyssna eller lyda, och de kommer att bli flyktingar, utspridda bland alla folk.</v>
</c>
<c n="10">
<v n="1">Israel blomstrade som en kraftig vinstock! Men ju mer frukt den bar, desto mer av den hamnade på hedningarnas offeraltaren. Ju bättre jag låter Israel få det, desto mer utsmyckar hon de avgudar hon tillber.</v>
<v n="2">Man bedrar Herren, sin Gud. Folket bär på skuld och måste straffas. Gud ska bryta ner deras avgudaaltaren och krossa deras avgudabilder.</v>
<v n="3">Då ska de säga: "Vi övergav Herren och han tog vår kung ifrån oss. Men vad gör det? Vad skulle han kunna uträtta!"</v>
<v n="4">De ger löften som de inte tänker hålla. Därför kommer deras straff att skjuta upp som giftigt ogräs i en åker.</v>
<v n="5">Folket i Samarien oroar sig för kalvguden i Bet-Aven. Både präster och folk sörjer över att de förstörda gudarna förlorat sin ära.</v>
<v n="6">Deras avgudar ska släpas bort tillsammans med dem själva som byte till den store kungen, när de förs till Assyrien som slavar. Man kommer att håna Israel som litat på en sådan avgud och göra dem till åtlöje.</v>
<v n="7">Samariens kung ska försvinna som när ett torrt löv flyter bort på vattnet,</v>
<v n="8">och Avens avgudaaltaren vid Betel, där Israel syndade, ska ödeläggas. Tistlar och törnen ska växa på deras altaren, och man ska ropa till bergen och höjderna att falla över dem och krossa dem.</v>
<v n="9">Ja, Israel, ända sedan den fruktansvärda natten i Gibea har det bara förekommit synd och åter synd! Ännu har det inte blivit någon bättring. Var det inte rätt att männen i Gibea blev utplånade?</v>
<v n="10">Jag ska komma emot dig för din olydnads skull och samla många nationer mot dig för att straffa dig för dina upprepade synder.</v>
<v n="11">Israels folk är vana att tröska säd, ett arbete de trivs med. Aldrig tidigare har jag lagt ett tungt ok på dem, utan jag har sparat deras känsliga nackar. Men nu ska jag sätta ett ok på dem. Juda ska plöja och Israel ska harva, för de ljusa dagarna är förbi.</v>
<v n="12">Så rättfärdighetens goda säd, och ni ska skörda min kärlek! Plöj upp era hårda hjärtan! Nu är det dags att söka Herren, så att han kan låta sin rättfärdighet regna över er.</v>
<v n="13">Men ni har odlat ondska och skördat synd. Ni har förtjänat er lön genom att tro på en lögn - att en stor armé med många soldater kan ge ett land trygghet!</v>
<v n="14">Därför ska jag låta er få uppleva krigets fasor. Alla era befästningsverk ska falla, precis som Bet-Arbel när Salman ödelade det. Där blev till och med kvinnor och barn krossade till döds.</v>
<v n="15">Detta kommer också att bli ert öde, ni Israels folk, på grund av er stora ondska. Plötsligt en dag ska det vara slut med Israels kung.</v>
</c>
<c n="11">
<v n="1">När Israel var ett barn älskade jag honom som en son och förde honom ut ur Egypten.</v>
<v n="2">Men ju mer jag kallade på honom, desto mer gjorde han uppror mot mig, offrade till Baal och frambar rökelse till avgudar.</v>
<v n="3">Jag undervisade honom i hans barndom, jag lärde honom att gå och jag bar honom i mina armar. Men han förstår inte att det var jag som räddade honom till livet.</v>
<v n="4">Som en man leder sin bästa oxe ledde jag Israel framåt med kärlek och omtanke. Jag lyfte av honom oket och såg själv till att han fick mat att äta.</v>
<v n="5">Men mitt folk ska vända tillbaka till fångenskap. Assyrien ska härska över dem därför att de inte vill vända tillbaka till mig.</v>
<v n="6">Krig ska svepa fram över deras städer. Deras fiender ska storma in genom portarna och ta dem till fånga i deras fästningar.</v>
<v n="7">Mitt folk har beslutat att överge mig, och därför har jag dömt dem till slaveri. De ska inte komma undan även om de ropar till mig!</v>
<v n="8">Men hur ska jag kunna överge dig, Israel? Hur kan jag låta dig gå? Hur ska jag kunna behandla dig som jag behandlade Adma och Seboim? Mitt hjärta ropar högt av smärta. Jag längtar så efter att få hjälpa dig!</v>
<v n="9">Nej, jag ska inte straffa dig så mycket som min vrede kräver. Jag kan inte låta dig gå under, för jag är Gud och inte en människa. Jag är den Helige, som bor ibland er, och har inte kommit för att förgöra er.</v>
<v n="10">Ni ska till slut följa mig. När jag ryter som ett lejon ska mitt folk med fruktan återvända från sin fångenskap.</v>
<v n="11">Som flyttfåglar ska de komma från Egypten, som duvor ska de komma flygande från Assyrien, och jag ska föra dem hem igen. Detta är ett löfte från Herren.</v>
<v n="12">Israel överöser mig med lögner och svek, och Juda vacklar trots att jag är trofast.</v>
</c>
<c n="12">
<v n="1">Israel vänder kappan efter vinden och utsätter sig för stor fara. Han har nämligen gett gåvor till Egypten och Assyrien i hopp om hjälp men får bara lyssna till värdelösa löften.</v>
<v n="2">Men Herren har också saker att ställa Juda till svars för. Alla Jakobs ättlingar ska få sitt rättvisa straff.</v>
<v n="3">När Jakob föddes kämpade han med sin bror, och som vuxen man kämpade han med Gud.</v>
<v n="4">Ja, han kämpade och vann seger. Han grät och bad om välsignelse, och han fick möta Gud ansikte mot ansikte där vid Betel. Gud talade med honom, han som är</v>
<v n="5">Herren, härskarornas Gud. Ja, Herren är hans namn.</v>
<v n="6">Men du måste återvända till din Gud! Lev rättfärdigt och kärleksfullt och lita på din Gud.</v>
<v n="7">Men mitt folk uppträder som ohederliga köpmän som väger upp sina varor med falska vikter.</v>
<v n="8">De skryter och säger: "Jag är så rik, och allt har jag skaffat mig själv!" Men rikedom väger lätt mot synd!</v>
<v n="9">Jag är Herren, din Gud, som befriade dig från slaveriet i Egypten, och jag är den som ska låta dig bo i tält igen, som du gör varje år under Lövhyddohögtiden.</v>
<v n="10">Jag sände mina profeter för att varna dig med många syner, liknelser och drömmar.</v>
<v n="11">Men synden från Gilgal härjar som tidigare, och i rad efter rad, som fåror i en åker, står altaren resta till avgudar. Gilead är också fyllt av dårar, som tillber dessa avgudar.</v>
<v n="12">Jakob flydde till Aram och förtjänade en hustru genom att vakta får.</v>
<v n="13">Sedan förde Herren sitt folk ut ur Egypten genom en profet, som ledde och försvarade dem.</v>
<v n="14">Men Israel har på ett våldsamt sätt provocerat Herren, har blod på sina händer och kan räkna med Herrens straffdom.</v>
</c>
<c n="13">
<v n="1">Det brukade vara så att nationerna bävade av fruktan när Israel talade, för han var en mäktig furste. Men han började tillbe Baal och bekräftade därmed sin undergång.</v>
<v n="2">Nu blir folket mer och mer olydigt. Det smälter ner sitt silver för att gjuta avgudabilder, formade av människohänder. Man säger om dem att de offrar människooffer och kysser guldkalvarna i tillbedjan.</v>
<v n="3">Därför ska de upplösas som morgondimman och dunsta bort som dagg. De ska föras bort som agnar av vinden och försvinna som en rök över fälten.</v>
<v n="4">Jag ensam är er Gud och Herre, och så har det varit ända sedan jag förde er ut ur Egypten. Ni har ingen annan Gud, för det finns inte någon annan Frälsare.</v>
<v n="5">Jag tog hand om er i den brännande ökenhettan.</v>
<v n="6">Men när ni hade ätit vad jag gav er och blivit mätta, blev ni stolta och glömde bort mig.</v>
<v n="7">Därför ska jag komma över er som ett lejon, som en leopard på pass längs vägen.</v>
<v n="8">Jag ska slita er i stycken som en björnhona, ilsken över att man tagit hennes ungar, ja, som ett lejon ska jag uppsluka er.</v>
<v n="9">Israel, om jag gör slut på dig, vem ska då kunna rädda dig?</v>
<v n="10">Var är din kung? Varför ropar du inte till honom för att få hjälp? Var är alla landets ledare? Du bad själv om dem!</v>
<v n="11">I vrede gav jag dig en kung och i vrede tog jag bort honom.</v>
<v n="12">Israel har samlat på synd och förtjänar att bli straffat.</v>
<v n="13">En ny födelse erbjuds honom, men han liknar ett foster som blir kvar i moderlivet. Så oförnuftigt! Så dåraktigt!</v>
<v n="14">Ska jag rädda honom från dödsriket? Ska jag befria honom från döden? O död, låt honom få smaka din bitterhet! Du dödsrike, visa dina plågor! Jag kommer inte att visa något medlidande.</v>
<v n="15">Han var den mest framstående av alla sina bröder, men östanvinden, Herrens vind från öknen, ska blåsa stark mot honom och förtorka hans land. Alla hans vattenkällor ska sina och oaserna torka bort.</v>
<v n="16">Samarien måste bära sin skuld för upproret mot Gud. Dess folk ska dödas av den framstormande armén, nyfödda barn ska krossas mot marken och på havande kvinnor ska man sprätta upp magen.</v>
</c>
<c n="14">
<v n="1">O Israel, återvänd till Herren, din Gud. Du är krossad av dina synder!</v>
<v n="2">Kom till Herren och säg: "Herre, ta bort min synd. Var nådig mot oss och ta emot oss, så ska vi offra tackoffer till dig med våra läppar.</v>
<v n="3">Assyrien kan inte rädda oss, och själva förmår vi inget. Aldrig mer ska vi kalla det vi gjort med egna händer för 'gudar', för det är bara hos dig, Herre, som de faderlösa finner nåd."</v>
<v n="4">Då ska jag läka såren efter deras avfällighet och trolöshet, min kärlek ska inte veta några gränser och min vrede ska vara borta för alltid!</v>
<v n="5">Jag ska uppfriska Israel med dagg från himlen. Mitt folk ska blomstra som en lilja och vara djupt rotad som en ceder i Libanon,</v>
<v n="6">med grenar som sprider sig åt alla håll som på ett olivträd, och med en doft som av Libanons skogar.</v>
<v n="7">Folket ska återvända från sin fångenskap och vila i min skugga. De ska vara som en vattenrik trädgård, som en grönskande vinstock och som ljuvligt vin från Libanon.</v>
<v n="8">O Israel! Håll dig borta från avgudar! Jag lever och är stark! Jag ska se efter dig och ta hand om dig. Jag är som ett grönskande träd med frukt året om. Min nåd ska aldrig svika dig.</v>
<v n="9">Den som är förståndig tar vara på detta. Den som är klok lyssnar till dessa ord. Herrens vägar är sanna och rätta, och den rättfärdige väljer att vandra på dem. Men den upproriske snavar och faller.</v>
</c>
</b>
<b n="Joel">
<c n="1">
<v n="1">Detta budskap kom från Herren till Joel, Petuels son:</v>
<v n="2">Lyssna, ni äldste i Israel! Alla i landet ska höra upp! Under hela er livstid, ja, inte ens i ert folks hela historia, har ni hört talas om något sådant som jag nu ska berätta för er.</v>
<v n="3">Under de år som kommer ska ni berätta om denna fruktansvärda händelse för era barn och låta generation efter generation få höra om den.</v>
<v n="4">Gräshoppor i stora svärmar ska komma över ert land och drabba er i våg efter våg. Om något lämnats kvar efter ett angrepp kommer det att bli uppätet i nästa!</v>
<v n="5">Vakna upp och gråt, ni som är druckna, för alla era druvor är förstörda och allt vin är borta.</v>
<v n="6">En stor gräshoppsarmé, en fruktansvärd armé med tänder skarpa som lejonens och så stor att ingen kan räkna den utbreder sig över landet.</v>
<v n="7">De har förstört mina vingårdar och skalat barken av fikonträden och lämnat stammar och grenar vita och nakna.</v>
<v n="8">Gråt och klaga, som en ung flicka när hennes fästman har dött.</v>
<v n="9">Nu är det slut med offren, varken spisoffer eller drickoffer bärs längre fram i Herrens tempel. Hör hur Herrens tjänare ropar och klagar!</v>
<v n="10">Fälten står tomma. Överallt är det torka, och all skörd slår fel. Säden, vinet och oljan är slut.</v>
<v n="11">Jordbrukarna står där skakade och bedrövade, och de som arbetar i vingårdarna gråter. De gråter över att vetet och kornet har dött på fälten.</v>
<v n="12">Vingårdarna torkar bort och fikonträden dör. Granatäpplen, äpplen och annan frukt skrumpnar på träden, och all glädje har försvunnit med dem.</v>
<v n="13">Klä er i sorgdräkt, ni präster! Ni Guds tjänare, sätt er framför era altaren och gråt natten igenom!</v>
<v n="14">Lys ut en fasta och kalla till möte. Samla de äldste och allt folket i Herrens tempel och gråt och klaga inför er Gud.</v>
<v n="15">En fruktansvärd dag av straffdom närmar sig. Förödelse från den Allsmäktige är snart över oss.</v>
<v n="16">Maten ska ta slut inför ögonen på oss, och all glädje i Guds tempel upphör.</v>
<v n="17">Utsädet ligger förtorkat i jorden. Logar och sädesmagasin står tomma, och säden har förstörts på fälten.</v>
<v n="18">Boskapen jämrar sig av hunger. Hjordarna står alldeles lamslagna. Det finns inget bete, och fåren bräker i sin olycka.</v>
<v n="19">Herre, hjälp oss! Hettan har förtorkat ängarna och bränt upp alla träd.</v>
<v n="20">Till och med de vilda djuren ropar till dig om hjälp. De har inget vatten, för bäckarna är uttorkade och markerna förbrända.</v>
</c>
<c n="2">
<v n="1">Slå larm i Jerusalem! Blås i trumpet från det heliga berget! Skräckslagna ska ni stå där och vänta på Herrens dom, för hans dag kommer.</v>
<v n="2">Det är en dag med mörker och moln. En väldig armé av gräshoppor täcker bergen. Dess like har man aldrig tidigare sett och kommer aldrig att få se så länge världen består.</v>
<v n="3">Allt i deras väg uppslukas som efter en brand. Framför dem ligger landet lika vackert som Edens trädgård i all sin härlighet, men i deras spår är bara öken. Ingenting undkommer.</v>
<v n="4">De drar fram med hästens snabbhet och inte ens bergen kan stoppa dem.</v>
<v n="5">Se på dem där de rusar upp mot bergstopparna! Hör vilket oväsen! Det är som skramlet av vagnar, som eld i en stubbåker, eller som en armé på väg till stridsfältet!</v>
<v n="6">Skräck griper alla folk i deras väg, och de står där likbleka av fruktan.</v>
<v n="7">Gräshopporna går till attack. De tar sig uppför murar som tränade och utvalda kommandosoldater. De marscherar rakt fram, bryter sig aldrig ur ledet</v>
<v n="8">och tränger aldrig varandra. Var och en håller sig på sin plats. Inga vapen kan hindra dem på deras väg framåt.</v>
<v n="9">De rusar in i staden, klättrar uppför murarna och tar sig genom fönstren in i husen som tjuvar.</v>
<v n="10">Jorden darrar och himlen bävar inför dem. Solen och månen förmörkas och stjärnorna gömmer sig.</v>
<v n="11">Herren leder dem med sin röst. Det är en mäktig armé, som följer hans order. Herrens domsdag är fruktansvärd. Vem kan uthärda den?</v>
<v n="12">Det är därför Herren säger: "Vänd er till mig nu, medan tid är. Ge mig hela ert hjärta. Kom under fasta, gråt och sorg.</v>
<v n="13">Låt ånger och förtvivlan riva sönder era hjärtan, som bevis på verklig ånger, i stället för att riva sönder era kläder som ett ytligt tecken på sorg." Vänd tillbaka till Herren, er Gud, för han ger nåd och är barmhärtig. Han håller tillbaka sin vrede. Han är god och angelägen om att inte behöva straffa er.</v>
<v n="14">Vem vet? Kanske Herren till och med bestämmer sig för att låta det gå er väl. Kanske kommer han att ge er så mycket att ni kan ge era offer av säd och vin till honom, precis som förut!</v>
<v n="15">Blås i trumpet på Sion! Lys ut en fasta och samla allt folket till möte!</v>
<v n="16">Se till att alla kommer, från de äldsta till diande småbarn. Hämta brudgum och brud och se till att ingen saknas.</v>
<v n="17">Prästerna, Guds tjänare, ska gråtande stå mellan förhuset och altaret och be: "Herre, vår Gud, skona ditt folk! Låt inte hedningarna regera över oss, för det är dig vi tillhör. Låt dem inte håna oss och säga: 'Var finns deras Gud? Så svag och hjälplös han måste vara!'"</v>
<v n="18">Då ska Herren visa sig barmhärtig mot sitt folk och bli upprörd över att landet vanärats.</v>
<v n="19">Han ska svara: "Jag ska låta er få säd, vin och olja så mycket ni behöver. Jag ska inte längre låta er vara till åtlöje för andra folk.</v>
<v n="20">Jag ska driva tillbaka arméerna av gräshoppor från norr och sända dem långt bort till ett förtorkat ödeland, där de kommer att gå under. De som går i täten ska drivas mot Döda havet och de som avslutar tåget mot Medelhavet. Där ska stanken från dem sprida sig ut över landet. Herren har gjort ett under för er skull."</v>
<v n="21">Frukta inte, mitt folk. Gläd er åt de under Herren har gjort för er!</v>
<v n="22">Vilda djur och boskap kan glömma sin hunger! Ängarna ska på nytt bli gröna. Träden ska bära frukt, fikonträd och vingårdar ska än en gång digna under rika skördar.</v>
<v n="23">Gläd er, ni som bor i Jerusalem, gläd er i Herren, er Gud! Han ska sända regn som ett tecken på att han har förlåtit er. Än en gång ska höstregn och vårregn komma.</v>
<v n="24">På logarna ska säden ligga i stora högar, och pressarna ska flöda över av olivolja och vin.</v>
<v n="25">Jag ska ge er tillbaka den säd som gräshopporna åt upp under flera år.</v>
<v n="26">Än en gång ska ni få all den mat ni behöver.Prisa Herren, som utför dessa stora under för er skull. Aldrig mer ska mitt folk behöva uppleva en skam som denna.</v>
<v n="27">Ni ska förstå att jag bor tillsammans med mitt folk Israel och att jag ensam är Herren, er Gud. Mitt folk ska aldrig mer behöva förnedras på detta sätt.</v>
<v n="28">När jag har låtit mitt regn falla igen, ska jag utgjuta min Ande över er allesammans! Era söner och döttrar ska profetera, era gamla män ska ha drömmar och era unga män ska se syner.</v>
<v n="29">Jag ska utgjuta min Ande också över era tjänare, över både män och kvinnor,</v>
<v n="30">och märkliga tecken ska visa sig på jorden och på himlen - blod, eld och rök.</v>
<v n="31">Solen ska förvandlas till mörker och månen till blod, innan Herrens stora och fruktansvärda dag kommer.</v>
<v n="32">Var och en som ropar till Herren ska bli frälst. Herren har utvalt en skara som ska överleva, och till och med i Jerusalem finns det sådana som ska undkomma.</v>
</c>
<c n="3">
<v n="1">"Vid den tiden när jag återupprättar Juda och Jerusalem", säger Herren,</v>
<v n="2">"ska jag samla hela världens folk i dalen där Herren dömer, och där ska jag straffa dem för att de förskingrat mitt egendomsfolk bland hedningarna och delat mitt land.</v>
<v n="3">De behandlade mitt folk som boskap. Unga pojkar gavs till prostituerade, och flickor byttes mot vin till deras dryckesfester.</v>
<v n="4">Tyrus och Sidon, vad har ni emot mig? Är ni ute för att hämnas, ni filisteiska städer? Se upp, för jag tänker mycket snabbt slå tillbaka och låta det onda ni gjort komma över era egna huvuden!</v>
<v n="5">Ni har tagit mitt silver och guld och alla mina dyrbara skatter och burit bort dem till era hednatempel.</v>
<v n="6">Ni har sålt folket i Juda och Jerusalem till grekerna, som förde dem bort från deras eget land.</v>
<v n="7">Men jag ska hämta dem tillbaka från alla de platser som ni sålt dem till, och jag ska betala igen för allt vad ni har gjort.</v>
<v n="8">Jag ska sälja era söner och döttrar till folket i Juda, och de ska i sin tur sälja dem ända bort till de avlägsna sabeerna. Detta är ett löfte från Herren."</v>
<v n="9">Meddela detta till alla folk: Gör er beredda på krig! Kalla in era bästa soldater och mobilisera allt ni har!</v>
<v n="10">Smält ner plogbillarna och gör svärd av dem och gör om era hackor till spjut! Låt även de svaga vara med och känna sig betydelsefulla.</v>
<v n="11">Samla er, alla nationer, med alla era krigare!Herre, sänd nu dina hjältar!</v>
<v n="12">Samla alla folk och för dem till Josafats dal, för där ska jag döma dem!</v>
<v n="13">Låt lien gå! Skörden är mogen och väntar på att bli bärgad. Trampa vinpressen, för den är överfull av dessa människors ondska!</v>
<v n="14">Skarorna väntar i dalen på domen, för Herrens dag är nära. Herren håller dom i dalen.</v>
<v n="15">Solen och månen ska förmörkas och stjärnorna förlora sitt sken.</v>
<v n="16">När Herren ropar från sitt tempel i Jerusalem bävar både jord och himmel. Men mot sitt folk Israel ska Herren vara barmhärtig. Han är deras trygghet och styrka.</v>
<v n="17">"Då ska ni äntligen förstå att jag är Herren, er Gud, som bor på mitt heliga berg Sion. Jerusalem ska vara en helig plats, och den tid ska komma när inga främlingar ska finnas där.</v>
<v n="18">Sött vin ska droppa från bergen, och från höjderna ska det rinna mjölk. Vatten ska fylla de torra strömfårorna i Juda, och en källa ska springa fram från Herrens tempel och vattna Akaciedalen.</v>
<v n="19">Men Egypten och Edom kommer att bli öken på grund av sin grymhet. De dödade mitt oskyldiga folk.</v>
<v n="20">Men Juda ska blomstra i evighet, och Jerusalem ska vara en framgångsrik stad, generation efter generation.</v>
<v n="21">Jag ska hämnas mitt folks blod. Jag ska inte låta dess förtryckare gå fria förrän deras skuld är betald. Och jag ska bo i Jerusalem tillsammans med mitt folk."</v>
</c>
</b>
<b n="Amos">
<c n="1">
<v n="1">Amos var herde och bodde i Tekoa. En dag talade Gud till honom i en syn och lät honom se vad som skulle hända med hans folk. Han fick denna syn två år före jordbävningen, när Ussia var kung i Juda och Joas son Jerobeam var kung i Israel.</v>
<v n="2">Detta är vad han såg och hörde: Herren talade från templet på berget Sion, och det lät som när ett lejon ryter. Och plötsligt vissnade och torkade alla betesmarker på berget Karmel till herdarnas stora sorg.</v>
<v n="3">Herren sa: "Folket i Damaskus har syndat gång på gång, och jag kan inte glömma det. Jag ska inte längre avhålla mig från att straffa staden. Folket där har farit alltför hårt fram med mitt folk i Gilead. De har tröskat dem som säd med sitt förtryck av dem.</v>
<v n="4">Därför ska jag låta kung Hasaels slott brinna ner och förstöra Ben-Hadads starka fästningar.</v>
<v n="5">Jag ska bryta sönder bommen på Damaskus stadsport och döda kungarna i Aven, och Bet-Eden och Arams folk ska återvända till Kir som slavar." Herren har talat.</v>
<v n="6">Herren säger: "Gasa har syndat gång på gång, och jag tänker inte glömma det. Jag ska inte låta det bli ostraffat, för folket där skickade mitt folk i landsflykt och sålde dem som slavar i Edom.</v>
<v n="7">Därför ska jag sätta eld på Gasas murar, och riva ner dess befästningar.</v>
<v n="8">Jag tänker döda kungarna i Asdod och Askelon, och jag ska utplåna Ekron och filisteerna till sista man." Herren har talat.</v>
<v n="9">Herren säger: "Folket i Tyrus har begått så många brott att jag inte kan glömma det. Jag ska inte längre låta dem vara ostraffade, för de bröt överenskommelsen om vänskap med sin bror Israel. De anföll och besegrade honom och förde bort honom i slaveri till Edom.</v>
<v n="10">Därför ska jag sätta eld på Tyrus murar, och stadens alla palats och befästningar ska brinna ner."</v>
<v n="11">Herren säger: "Edom har syndat gång på gång, och jag tänker inte glömma det. Jag ska inte låta honom gå ostraffad längre, för han jagade sin bror Israel med svärd. Han var obarmhärtig i sin grymhet.</v>
<v n="12">Därför ska jag sätta eld på Teman och bränna ner Bosras alla fästningar."</v>
<v n="13">Herren säger: "Ammons folk har syndat gång på gång, och jag tänker inte glömma det. Jag ska inte längre låta dem förbli ostraffade.Under krigen i Gilead, då de ville utvidga sina gränser, begick de fruktansvärda brott. De sprättade upp havande kvinnor med sina svärd.</v>
<v n="14">Därför ska jag sätta eld på Rabbas murar och bränna ner dess befästningar. Striderna ska bli hårda och skriken höras långt.</v>
<v n="15">Rabbas kung och furstar måste gå i landsflykt." Herren har talat.</v>
</c>
<c n="2">
<v n="1">Herren säger: "Folket i Moab har syndat gång på gång, och jag tänker inte glömma det. Jag ska inte längre låta det vara ostraffat. De har vanhelgat Edoms kungs grav utan respekt för de döda.</v>
<v n="2">Därför tänker jag nu sända en eld över Moab, och den ska förstöra alla Keriots palats. Moab ska duka under till ljudet av krigsrop och trumpetsignaler.</v>
<v n="3">Jag ska döda kungen och alla hans furstar." Herren har talat.</v>
<v n="4">Herren säger: "Folket i Juda har syndat gång på gång, och jag tänker inte glömma det. Jag ska inte längre låta dem vara ostraffade. De har förkastat Guds lagar och vägrat att lyda honom. De avgudar som deras förfäder dyrkade har lett dem vilse.</v>
<v n="5">Därför ska jag utplåna Juda med eld och bränna ner Jerusalems alla palats och befästningar."</v>
<v n="6">Herren säger: "Folket i Israel har syndat gång på gång, och jag tänker inte glömma det. Jag ska inte låta dem vara ostraffade längre. De har korrumperat rätt och rättvisa genom att ta mutor och sälja den oskyldige för pengar och den fattige för ett par skor.</v>
<v n="7">De trampar ner de svaga och driver undan de hjälplösa.Far och son ligger med samma tjänsteflicka och vanärar mitt heliga namn.</v>
<v n="8">Vid högtiderna styr de ut sig i kläder som de behållit i pant trots att detta är förbjudet, och i mitt eget tempel bär de fram offer av vin som de också orättfärdigt lagt beslag på.</v>
<v n="9">Tänk samtidigt på allt jag har gjort för dem! Jag fördrev amoreerna åt dem, amoreerna som var ståtliga som cedrar och starka som ekar! Men jag högg ner deras frukt och ryckte upp dem med rötterna.</v>
<v n="10">Jag förde ut er ur Egypten och ledde er genom öknen i fyrtio år, för att ni skulle kunna ta amoreernas land i besittning.</v>
<v n="11">Jag utsåg era söner till nasirer och profeter. Kan du förneka detta, Israel?" frågar Herren.</v>
<v n="12">"Men ni fick nasirerna att synda genom att tvinga dem att dricka ert vin, och ni tystade profeterna med era befallningar!</v>
<v n="13">Därför ska jag låta det uppstå problem i landet. Det ska knaka i fogarna som i en gammal vagn fullastad med säd.</v>
<v n="14">Era snabbaste krigare ska snubbla i flykten. De starka ska alla bli svaga, och inte heller de mäktiga ska kunna försvara sig.</v>
<v n="15">Bågskytten ska missa sitt mål, den snabbaste ska inte hinna fly och inte ens den bäste ryttaren ska klara sig undan.</v>
<v n="16">De modigaste av era män ska kasta sina vapen och springa för livet på den dagen." Herren Gud har talat.</v>
</c>
<c n="3">
<v n="1">Lyssna! Detta är er dom! Herren uttalar den över hela Israel, över allt det folk jag förde ut ur Egypten:</v>
<v n="2">"Bland alla folk på jorden har jag utvalt just er. Det är därför jag måste straffa er för all er synd.</v>
<v n="3">Hur ska vi kunna vandra tillsammans om vi inte är överens?</v>
<v n="4">Skulle jag ryta som ett lejon, om jag inte hade orsak till det? Faktum är att jag är beredd att utplåna er. Till och med det unga lejonet ryter när det sätter tänderna i sitt byte.</v>
<v n="5">En fälla slår inte igen om man inte trampat på den. Ert straff är välförtjänt.</v>
<v n="6">Larmet har redan gått. Ni har skäl att oroa er! Jag, Herren, ska sända olycka över ert land.</v>
<v n="7">Men först varnar jag er alltid genom att mina tjänare profeterna får reda på mina planer."</v>
<v n="8">När lejonet ryter, vem blir då inte rädd? Herren Gud har talat, och jag måste föra hans budskap vidare.</v>
<v n="9">Låt budet gå till befästningarna i Asdod och Egypten: "Inta era platser på Samariens berg för att bevittna Israels brott.</v>
<v n="10">Mitt folk har glömt vad som menas med att handla rätt", säger Herren. "Deras hus är fulla av byte från stölder och plundringar.</v>
<v n="11">Därför", säger Herren Gud, "ska en fiende komma över dem! Han ska bryta ner deras fästningar och plundra deras vackra hem."</v>
<v n="12">Herren säger: "En herde försökte rädda sitt får från ett lejon, men det var för sent. Han lyckades bara dra till sig ett par ben och en bit av ett öra ur lejonets käkar. Så ska det vara när israeliterna i Samarien slutligen räddas, de som nu lever så väl.</v>
<v n="13">Låt detta meddelande gå ut över hela Israel", säger Herren, härskarornas Gud.</v>
<v n="14">"Samma dag som jag straffar Israel för dess synd ska jag också bryta ner avgudarnas altaren vid Betel, och altarets horn ska huggas av och falla till marken.</v>
<v n="15">Jag ska förstöra de rikas vackra hem, både deras vinter- och sommarbostäder, och riva deras elfenbenspalats."</v>
</c>
<c n="4">
<v n="1">Hör nu på mig, ni Basans "feta kor" som bor i Samarien, ni kvinnor som uppmuntrar era män att stjäla från den fattige och förtrycka den som behöver hjälp, ni som aldrig får tillräckligt att dricka.</v>
<v n="2">Herren Gud har svurit i sin helighet att den tid ska komma när han ska sätta ringar i era näsor och leda er fram som boskap! De sista av er ska man dra iväg med hjälp av metkrokar!</v>
<v n="3">Man ska dra er ut ur era vackra hem och kasta ut er genom närmaste hål i muren. Herren har talat.</v>
<v n="4">Fortsätt ni att offra till era avgudar i Betel och Gilgal! Fortsätt att vara olydiga! Era synder hopar sig. Offra varje morgon och ge ert tionde vart tredje år!</v>
<v n="5">Ge extra offer och skryt sedan över hur präktiga ni är!</v>
<v n="6">"Jag såg till att era magar blev tomma", säger Herren, "men det hjälpte inte. Ni ville inte vända om till mig.</v>
<v n="7">Jag lät skörden bli förstörd genom att hålla regnet borta ända till tre månader före skördetiden. Jag lät det regna i en stad men inte i en annan. När det regnade på ett fält, var det alldeles torrt på ett annat.</v>
<v n="8">Folk kom från många håll för att dricka vatten i den stad där det hade regnat, men det fanns aldrig tillräckligt med vatten. Och ändå återvände ni inte till mig", säger Herren.</v>
<v n="9">"Jag lät det komma mögel och ohyra på säden, och era åkrar och vingårdar torkade sönder. Gräshoppor åt upp era fikon och olivträd. Och ändå ville ni inte vända om till mig", säger Herren.</v>
<v n="10">"Jag sände samma plågor en gång över Egypten. Jag lät era unga män dö i krig, och jag lät fienden föra bort era hästar som byte. Stanken från de döda var fruktansvärd. Och ändå vägrade ni att omvända er.</v>
<v n="11">En del av era städer förstörde jag på samma sätt som jag gjorde med Sodom och Gomorra. De som överlevde är som vedträn ryckta ur elden. Och ändå har ni vägrat att vända om till mig", säger Herren.</v>
<v n="12">"Därför ska jag låta allt detta onda drabba er. Gör dig därför beredd, Israel, att möta din Guds dom.</v>
<v n="13">Den du har att göra med är han som formade bergen, skapade vinden och känner varje tanke. Han vänder dag till natt, och han går fram över jordens höjder. Herren, härskarornas Gud, är hans namn."</v>
</c>
<c n="5">
<v n="1">Med sorg sjunger jag denna klagosång för dig, Israel:</v>
<v n="2">"Det vackra Israel ligger slaget till marken och kan inte resa sig. Ingen vill hjälpa henne. Hon är lämnad ensam att dö."</v>
<v n="3">Herren Gud säger: "Den stad som sänder ut tusen man i strid ska bara få tillbaka hundra av dem. Och den stad som sänder ut hundra ska bara få tillbaka tio."</v>
<v n="4">Herren säger till folket i Israel: "Sök mig, så ska ni få leva.</v>
<v n="5">Sök inte avgudarna i Betel, Gilgal eller Beer-Seba. Folket i Gilgal ska drivas i landsflykt, och över dem som bor i Betel ska det komma fördärv."</v>
<v n="6">Sök Herren och förbli vid liv, annars ska han gå fram som en eld över Israel och bränna ner hela Betel. Ingen ska kunna släcka elden!</v>
<v n="7">Ni onda människor! Ni låter "rättvisan" bli en besk medicin för den fattige och förtryckte. "Rättfärdighet" och "rättvisa" är meningslösa uttryck för er!</v>
<v n="8">Sök honom som skapade Karlavagnen och Orion, som låter mörkret övergå i ljusan dag och gör dagen till natt, han som låter vattnet från havet falla ner som regn över jorden! Herren är hans namn.</v>
<v n="9">Snabbt som blixten slår han ner på de starka och bryter ner allt motstånd.</v>
<v n="10">Ni hatar rättvisa domare och ser med förakt på den som talar sanning!</v>
<v n="11">Ni trampar på de fattiga och stjäl det sista de har med era många skatter och böter. Därför ska ni aldrig få bo i de vackra stenhus ni bygger åt er och inte dricka vinet från de underbara vingårdar ni planterar.</v>
<v n="12">Era synder är så många och så stora. Jag känner så väl till dem allesammans. Ni är fiender till allt som är gott. Ni tar mutor och vägrar den fattige rättvisa.</v>
<v n="13">Därför kommer de förståndiga inte att försöka hindra Herren på straffets fruktansvärda dag.</v>
<v n="14">Fly det onda och gör det goda, så ska ni få leva! Då ska Herren, härskarornas Gud, verkligen vara er hjälpare, som ni har sagt att han är.</v>
<v n="15">Hata det onda och älska det goda! Se till att rättvisan segrar i domstolen! Då kanske Herren, härskarornas Gud, ska ha förbarmande med det som återstår av hans folk.</v>
<v n="16">Därför säger Herren, härskarornas Gud: "Man ska höra dödsklagan och rop på varje gata och väg. Bönder ska gråta med gråterskor.</v>
<v n="17">Det kommer att vara sorg och klagan i varje vingård, när jag går fram bland er.</v>
<v n="18">Ni säger: 'Om bara Herrens dag var här, då skulle Gud befria oss från alla våra fiender.' Men ni vet inte vad ni talar om. Den dagen kommer att vara mörker och inte ljus, ett fruktansvärt mörker utan en strimma av ljus.</v>
<v n="19">På den dagen ska ni vara som en man som flyr för ett lejon och möter en björn, och när han kommer hem till sitt hus blir han biten av en orm.</v>
<v n="20">Ja, det kommer att bli en mörk och hopplös dag för er.</v>
<v n="21">Jag hatar er, ni skenheliga som låtsas hylla mig vid era religiösa fester och högtider.</v>
<v n="22">Jag ska inte ta emot era offer. Jag kommer inte att se till era gåvor.</v>
<v n="23">Sluta att sjunga era lovsånger - de klingar falskt i mina öron.</v>
<v n="24">Jag skulle vilja se en flod av rättfärdighet och en ström av goda gärningar.</v>
<v n="25">Frambar ni offer och gåvor till mig under de fyrtio åren ni var i öknen? Nej, och jag begärde det inte heller!</v>
<v n="26">Men nu bär ni omkring Sickut, kungsguden, och Kiun, stjärnguden, som ni själva gjort åt er.</v>
<v n="27">Jag ska föra bort er i fångenskap öster om Damaskus", säger Herren, härskarornas Gud.</v>
</c>
<c n="6">
<v n="1">Stackars dem som lever i lyx i Jerusalem och Samaria, städerna som är så berömda och populära.</v>
<v n="2">Gå över till Kalne och se vad som händer där! Gå sedan till Stora Hamat och till Gat i filisteernas land! En gång var de bättre och mäktigare än ni, men se på dem nu!</v>
<v n="3">Ni slår bort alla tankar på straffet som väntar er, men genom era onda gärningar drar ni domens dag allt närmare.</v>
<v n="4">Ni ligger på elfenbensbäddar omgivna av lyx och äter den allra finaste mat.</v>
<v n="5">Ni sjunger meningslösa sånger till harpa och menar er vara lika goda sångare och musikanter som kung David.</v>
<v n="6">Ni dricker vin utan måtta och använder rikligt med dyrbar parfym, men ägnar inte en tanke åt dem av era landsmän som är i behov av hjälp.</v>
<v n="7">Därför kommer ni att bli de första som får gå i landsflykt. Plötsligt ska allt ert festande ta slut.</v>
<v n="8">Herren, härskarornas Gud, har svurit vid sitt eget namn: "Jag avskyr det stolta folket i Israel och hatar deras lyx. Jag ska överlämna staden och allt i den till deras fiender."</v>
<v n="9">Om det så bara finns tio man kvar, eller ett enda hus, så ska de också gå under.</v>
<v n="10">Och om en släkting kommer till ett hus för att bränna de döda kropparna ska han fråga den ende överlevande därinne: "Finns det några fler kvar?"När han får ett nej till svar fortsätter han: "Tyst, nämn inte Herrens namn, för han kan höra dig."</v>
<v n="11">Herren hade nämligen befallt: "Alla hus både stora och små, ska slås i spillror.</v>
<v n="12">Vilken nytta gör en häst bland klippblock, och vem kan plöja med oxar i havet? Lika dåraktigt är det av er att nonchalera rättvisan och förvränga rätten.</v>
<v n="13">Ni gläder er över er storhet, men är mindre än ingenting! Ni är stolta över er själva, men er styrka är inget att räkna med.</v>
<v n="14">Israel, jag ska sända ett folk mot dig som ska förtrycka dig ända från din norra gräns till landets sydspets, hela vägen från Hamat till Hedmarksbäcken", säger Herren, härskarornas Gud.</v>
</c>
<c n="7">
<v n="1">Detta är vad Herren Gud visade mig i en syn: Han höll på att sända en stor svärm gräshoppor att förstöra den andra skörden - den första tillföll alltid kungen.</v>
<v n="2">De åt upp allt i sin väg. Då sa jag: "Herre, min Gud, förlåt ditt folk! Sänd inte denna plåga över dem. Om du vänder dig mot Israel, vad finns det då för hopp för dem? Israel är ju så litet!"</v>
<v n="3">Herren veknade då och fullföljde inte det jag sett i synen. "Jag ska inte låta det ske", sa han till mig.</v>
<v n="4">Sedan visade Herren Gud mig en stor eld som var en del av straffdomen över folket. Den hade torkat upp allt vatten och spred sig över hela landet och förtärde allt.</v>
<v n="5">Då sa jag: "Herre, låt inte detta ske. Om du vänder dig emot dem, vad finns det då för hopp? Israel är ju så litet!"</v>
<v n="6">Då övergav han också denna plan och sa: "Jag ska inte göra detta heller."</v>
<v n="7">Sedan visade han mig detta: Herren stod bredvid en mur som var byggd efter en lodlina, och han kontrollerade den med lodet för att se om den lutade.</v>
<v n="8">Och Herren sa till mig: "Amos, vad är det du ser?"Jag svarade: "Ett lod." Och han svarade: "Jag ska pröva mitt folk med ett lod. Nu ska jag inte längre hålla tillbaka min dom.</v>
<v n="9">Alla tempel och altaren i Israel för avgudar ska förstöras, och jag ska döda kung Jerobeam och hans familj med svärd."</v>
<v n="10">Men när Amasja, prästen i Betel, hörde vad Amos sa, skyndade han med ett budskap till kung Jerobeam: "Amos är en förrädare bland vårt folk, och han hotar dig till livet. Det kan vi inte tolerera. Det kommer att leda till uppror i hela landet.</v>
<v n="11">Han säger att du ska bli dödad och att Israel ska föras bort ur landet till slaveri."</v>
<v n="12">Amasja sände bud till Amos och lät säga: "Försvinn härifrån, din spåman! Ge dig iväg till Juda! Där kan du profetera!</v>
<v n="13">Besvära inte oss med dina syner. Låt oss slippa se dig här i Betel, kungens fristad och platsen för templet."</v>
<v n="14">Men Amos svarade: "Jag var ingen profet, och jag är inte son till en profet. Jag var bara en vanlig herde som levde på mullbärsfikon.</v>
<v n="15">Men Herren hämtade mig från fårhjorden och sa till mig: 'Gå och profetera för mitt folk Israel.'</v>
<v n="16">Därför ska ni lyssna till detta budskap från Herren. Ni säger: 'Profetera inte mot Israel!'</v>
<v n="17">Men Herren svarar: 'Därför att du har blandat dig i detta ska din hustru bli prostituerad här i staden, dina söner och döttrar dödas och landet delas. Du själv ska dö i ett hedniskt land, och Israel ska föras bort till slaveri långt borta i ett främmande land.'"</v>
</c>
<c n="8">
<v n="1">I en syn visade Herren mig sedan en korg full med mogen frukt.</v>
<v n="2">"Vad ser du, Amos?" frågade Herren.En korg full med mogen frukt", svarade jag.Då sa Herren: "Den här frukten föreställer mitt folk Israel moget för straff. Jag tänker inte uppskjuta straffet längre.</v>
<v n="3">Sången i templet ska förvandlas till gråt. Döda kroppar ska ligga utspridda överallt. Under tystnad ska man bära ut dem ur staden." Herren har talat.</v>
<v n="4">Lyssna, ni köpmän som stjäl från de fattiga och förtrycker dem som behöver hjälp.</v>
<v n="5">Ni som önskar att helgen snart ska vara över, så att ni kan börja lura folk igen med era falska mått och vikter.</v>
<v n="6">Ni som gör de fattiga till slavar, köper dem för ett stycke silver eller ett par skor och säljer ert dåligt rensade vete till dem.</v>
<v n="7">Herren har svurit och sagt: "Jag ska inte glömma era gärningar!</v>
<v n="8">Jorden ska darra i väntan på sin dom, och alla ska sörja. Landet ska höja sig som Nilen vid flod för att sedan sänka sig igen vid ebb.</v>
<v n="9">Då ska jag låta solen gå ner vid middagstid, och jorden ska ligga i mörker mitt på dagen.</v>
<v n="10">Jag ska göra era fester till sorgestunder och förvandla era glädjesånger till rop av förtvivlan. Ni ska gå klädda i sorgkläder och raka era huvuden som om er ende son hade dött. Det ska bli en bitter och eländig dag.</v>
<v n="11">Den dag ska verkligen komma", säger Herren, "när jag ska sända hungersnöd över landet, inte en hunger efter bröd och vatten, utan en längtan efter att få höra mitt ord.</v>
<v n="12">Man ska vandra omkring från norr till söder och från öster till väster sökande efter Herrens ord utan att finna det.</v>
<v n="13">Vackra flickor och friska, unga män ska bli bleka och svaga av törst.</v>
<v n="14">Och de som tillber avgudarna i Samarien, Dan och Beer-Seba ska falla för att aldrig mer resa sig."</v>
</c>
<c n="9">
<v n="1">Jag såg Herren stå bredvid altaret, och han sa: "Slå till pelarhuvudena och skaka templet så att pelarna rasar samman och taket faller ner på folket. Ingen ska komma undan. De som klarar sig ska jag döda med svärd.</v>
<v n="2">Även om de försöker gräva sig ner ända till dödsriket ska jag få tag i dem och dra upp dem. Och om de försöker fara upp till himlen, ska jag störta ner dem igen.</v>
<v n="3">Om de gömmer sig bland klipporna på Karmel ska jag söka upp dem och ta dem till fånga, och om de gömmer sig på havets botten ska jag sända sjöormen efter dem för att döda dem.</v>
<v n="4">Om de frivilligt låter sig föras bort i fångenskap ska jag befalla svärden att döda dem där. Ja, jag ska se till att de drabbas av olycka."</v>
<v n="5">När Herren, härskarornas Gud, rör vid jorden, smälter den, och allt folk sörjer. Den reser sig och sänker sig som Nilen.</v>
<v n="6">Herren bygger sitt hem i himlen, och himlavalvet reser han över jorden. Det är han som befaller vattnet att avdunsta och stiga mot himlen och sedan låter det regna på marken. Herren är hans namn.</v>
<v n="7">"Israels folk, skulle ni betyda mer för mig än Etiopiens folk? Har inte jag, som förde er ut ur Egypten, gjort lika mycket också för andra folk? Förde jag kanske inte filisteerna från Kaftor och syrierna från Kir?</v>
<v n="8">Herren har ögonen på detta syndiga rike. Jag ska utrota det från jorden. Men helt och hållet ska jag inte utplåna dem.</v>
<v n="9">Jag har befallt att Israel ska skakas av andra folk som man sållar vete, utan att det minsta korn faller till marken.</v>
<v n="10">Men alla dessa syndare som säger: 'Gud kommer inte att röra oss', de ska dö.</v>
<v n="11">På den tiden ska jag på nytt bygga upp Davids stad, som nu ligger i ruiner, och låta den få tillbaka sin forna glans.</v>
<v n="12">Israel ska ta i besittning det som är kvar av Edom och alla de nationer som en gång tillhörde riket." Så har Herren, som planerar allt, sagt.</v>
<v n="13">"Den dag kommer när det ska finnas ett överflöd av säd, så att skördetiden knappt ska vara över förrän det är dags att så på nytt. Vingårdarna på Israels höjder ska ge mer än tillräckligt av sitt söta vin.</v>
<v n="14">Mitt folk ska bli återupprättat. De ska bygga upp sina städer som legat i ruiner och bo i dem igen, och de ska plantera vingårdar och trädgårdar och njuta av frukten och vinet därifrån.</v>
<v n="15">Jag ska själv plantera dem i det land jag har gett dem, och de ska aldrig mer ryckas upp därifrån", säger Herren, er Gud.</v>
</c>
</b>
<b n="Obadja">
<c n="1">
<v n="1">I en syn visade Herren Obadja hur framtiden skulle bli för Edoms land."Ett budskap har kommit från Herren", sa han. "Gud har sänt en budbärare till jordens länder med följande budskap: 'Res er mot Edom! Anfall och utplåna det!'"</v>
<v n="2">Jag ska ge dig Edom den plats du förtjänar bland länderna, ja, du ska bli liten och föraktad.</v>
<v n="3">Du har blivit så självsäker och stolt där uppe bland de otillgängliga klipporna. "Vem kan nå oss här?" tänker du. Men du bedrar dig!</v>
<v n="4">Fastän du svävar lika högt som örnen och bygger ditt bo bland stjärnorna, ska jag nog få ner dig på jorden, säger Herren.</v>
<v n="5">Det hade varit bättre för dig om tjuvar hade kommit under natten och plundrat dig, för de skulle inte ha tagit allt, eller om dina vingårdar hade blivit bestulna på sin frukt, för då skulle åtminstone efterskörden blivit kvar!</v>
<v n="6">Nu kommer varje liten vrå att genomsökas, och alla dina skatter ska bli funna och tas ifrån dig.</v>
<v n="7">Alla dina bundsförvanter ska vända sig mot dig och hjälpa till att fördriva dig ur landet. De ska lova dig fred samtidigt som de planerar att utplåna dig. Vännerna du litade på ska svika dig, och hela ditt försvar kommer att falla samman.</v>
<v n="8">På den dagen ska det inte finnas en enda förståndig man kvar i Edom! säger Herren. De förståndiga ska bära sig åt som dårar!</v>
<v n="9">De modigaste soldaterna i Teman kommer att bli förvirrade och hjälplösa, och alla ska utrotas i slakten.</v>
<v n="10">Varför måste detta ske? Jo, på grund av vad du gjort mot din bror Israel. Du kommer att stå där med skam och bli fullständigt utplånad för all framtid.</v>
<v n="11">Du lämnade Israel i sticket när det behövde hjälp, ja, du stod där utan att lyfta ett finger för att försvara det när fiendehärarna anföll, drog bort med dess rikedomar och delade Jerusalem. Du uppträdde som en av dess fiender.</v>
<v n="12">Du skulle inte ha handlat så. Du skulle inte ha varit så skadeglad när de förde bort folket till främmande länder, du skulle inte ha skrattat åt deras olycka.</v>
<v n="13">Du gick själv in i landet just på olyckans dag och plundrade. Du gjorde dig själv rik på dess bekostnad.</v>
<v n="14">Du stod vid vägskälen och dödade dem som försökte fly. Du tog de överlevande till fånga och förde dem tillbaka till deras fiender.</v>
<v n="15">Herrens vrede ska snart drabba alla hednafolk. Precis som du har gjort mot Israel, så ska man göra mot dig. Dina gärningar kommer att slå tillbaka mot dig!</v>
<v n="16">Ja, som du fick uppleva lidandet på mitt heliga berg, så ska folken runt omkring också få uppleva det innan de försvinner ur historien.</v>
<v n="17">Men Jerusalem ska bli en tillflykt för många. Israel ska än en gång inta landet.</v>
<v n="18">Israel ska bli en eld som tänder Edoms torra fält. Ingen kommer då att överleva, för så har Herren talat.</v>
<v n="19">Då ska mitt folk i Negev ockupera Edoms bergstrakt. De som bor på Judeens slätter ska äga filisteernas land och än en gång inta Efraims och Samariens områden, och Benjamins stam ska inta Gilead.</v>
<v n="20">De som blivit bortförda från Israel ska återvända och ockupera Feniciens kustremsa norrut ända till Sarefat. De som bott i Mindre Asien ska återvända till sitt hemland och inta städerna i utkanten av Negev.</v>
<v n="21">Befriare ska komma till Jerusalem och regera över hela Edom. Och Herren ska vara kung!</v>
</c>
</b>
<b n="Jona">
<c n="1">
<v n="1">Jona, Amittais son, fick detta budskap från Herren:</v>
<v n="2">"Gå till den stora staden Nineve och meddela detta från mig, Herren: 'Jag tänker förstöra dig, för din ondska når ända upp till mig!'"</v>
<v n="3">Men Jona var rädd för att gå till Nineve, så han försökte gömma sig för Herren. Han gick ner till kusten, till hamnen i Jafo, där han såg ett fartyg som just skulle segla till Tarsis. Han betalade för sig och gick ombord i förhoppningen att kunna fly till Tarsis och gömma sig för Herren.</v>
<v n="4">När fartyget hade kommit ut på öppet vatten sände Herren plötsligt en så våldsam storm att fartyget var nära att gå under.</v>
<v n="5">Sjömännen ombord blev rädda och var och en ropade desperat till sin gud om hjälp. För att lätta skeppet lämpade de lasten överbord.Men under allt detta låg Jona nere i skeppet och sov djupt.</v>
<v n="6">Kaptenen gick då ner till honom och röt: "Vad menar du med att ligga här? Hur kan du ligga och sova på det här sättet, när vi är nära att gå under? Upp med dig och be till din gud du också. Han kanske hör oss och kan rädda oss!"</v>
<v n="7">Besättningen bestämde sig då för att kasta lott för att se vem som kunde vara skyldig till deras olycka. "Vem har retat gudarna och orsakat stormen?" skrek de. När de kastade lott föll lotten på Jona.</v>
<v n="8">"Vad har du gjort?" frågade de. "Varför har vi råkat ut för den här fruktansvärda stormen? Vem är du? Vad har du för arbete? Från vilket land och folk kommer du?"</v>
<v n="9" t="10">Han svarade: "Jag är jude. Jag tillber Herren, himlens Gud, som har skapat jord och hav." Men han berättade också att han var på flykt undan Herren.När männen hörde detta darrade de av rädsla, allt medan stormen tilltog i styrka. De ropade ilsket till Jona:</v>
<v n="11">"Varför gjorde du så? Vad ska vi göra för att lugna stormen?"</v>
<v n="12">"Kasta mig i havet", sa Jona uppgivet. "Då kommer det att bli lugnt igen. Jag vet att det är mitt fel att stormen kommit över oss."</v>
<v n="13">Sjömännen gjorde ett sista försök att ro mot land, men de orkade inte. Vinden hade tilltagit ännu mer.</v>
<v n="14">Då ropade de till Herren: "Herre, vi vill inte dö för den här mannens synder. Gör oss inte ansvariga för hans död, för detta är inte vårt fel. Du har sänt stormen över honom, och till det har du säkert dina goda skäl!"</v>
<v n="15">Sedan tog de Jona och kastade honom överbord. Havet blev genast lugnt!</v>
<v n="16">Männen blev häpna över vad Herren gjorde, och de lovade högtidligt att tjäna honom och offrade till honom.</v>
</c>
<c n="2">
<v n="1">Men nu hade Herren förberett det så, att en stor fisk kom och svalde Jona. Han blev kvar inne i fisken tre dagar och tre nätter.</v>
<v n="2">Jona bad till Herren, sin Gud, där han låg inne i fiskens mage:</v>
<v n="3">"I min stora nöd ropade jag till Herren, och du svarade mig. Från dödens djup bad jag till Herren, och du hörde mig!</v>
<v n="4">Du kastade mig i havets djup. Jag sjönk i djupet, ner under de vilda vågorna.</v>
<v n="5">Då tänkte jag: 'Herre, du har förkastat mig. Får jag någonsin mer se dig i ditt heliga tempel?'</v>
<v n="6">Jag sjönk allt djupare i vågorna, och döden var mycket nära. Jag var helt omgiven av vatten, och sjögräs snodde sig runt mitt huvud.</v>
<v n="7">Jag sjönk ända till foten av de berg som har sin början i havsdjupen. Jag var utestängd från livet och fånge i dödsriket. Men, Herre, min Gud, du ryckte mig ut ur dödens käftar!</v>
<v n="8">När jag förlorat allt hopp tänkte jag än en gång på Herren, och min uppriktiga bön gick till dig i ditt heliga tempel.</v>
<v n="9">Den som offrar till avgudar kan inte förvänta sig någon barmhärtighet från Herren!</v>
<v n="10">Men jag vill offra min tacksamhet till dig. Jag ska hålla mina löften till dig, för min befrielse och räddning kommer enbart från Herren."</v>
</c>
<c n="3">
<v n="1">Då talade Herren till Jona igen:</v>
<v n="2">"Gå till den stora staden Nineve, och varna dem som bor där. Du kommer ihåg vad jag tidigare sa till dig!"</v>
<v n="3">Denna gång lydde Jona och gav sig i väg till Nineve. Men Nineve var en väldig stad. Det tog tre dagar att gå genom den.</v>
<v n="4" t="5">Redan samma dag som Jona kom till staden började han predika, och han ropade ut till alla människor som samlades omkring honom: "Om fyrtio dagar ska denna stad förstöras!" Och man trodde på honom och utlyste en fasta. Alla, från hög till låg, klädde sig i säcktyg för att visa att de menade allvar och ville bättra sig.</v>
<v n="6">När Jonas budskap nådde fram till kungen i Nineve steg denne ner från sin tron, bytte sin röda mantel mot säcktyg och satte sig på marken i smutsen.</v>
<v n="7">Kungen och de styrande gav sedan följande order till alla i hela staden: "Låt ingen, inte ens djuren, äta eller dricka.</v>
<v n="8">Alla måste sörja, ropa till Gud och vända om från sina ogudaktiga vägar.</v>
<v n="9">Vem vet? Kanske bestämmer sig Gud för att hålla tillbaka sin vrede och låter oss leva!"</v>
<v n="10">När Gud såg att folket upphörde med sin ondska ångrade han sina planer på att förgöra dem och fullföljde dem inte.</v>
</c>
<c n="4">
<v n="1">Det förargade Jona mycket att Gud ändrade sina planer,</v>
<v n="2">och han klagade inför Herren över det: "Detta är precis vad jag trodde du skulle göra, Herre, när jag var hemma i mitt eget land och du första gången sa till mig att gå hit. Det var därför som jag försökte komma undan och ge mig i väg till Tarsis, för jag visste ju att du var en nådig och barmhärtig Gud, som sällan blir vred men är god och omtänksam. Jag visste hur lätt det skulle vara för dig att ändra dina planer på att förgöra detta folk.</v>
<v n="3">Döda mig nu, Herre! Jag vill bara dö nu när inget av det jag sa till dem kommer att hända."</v>
<v n="4">Då sa Herren: "Är det verkligen rätt att bli arg för den sakens skull?"</v>
<v n="5">Jona blev stött och gick ut till en plats öster om staden. Där gjorde han ett tak av löv för att få lite skugga medan han satt och väntade på vad som skulle hända med staden.</v>
<v n="6">Herren lät då en ricinbuske växa upp och ge Jona skugga under sina stora löv. Jona blev glad och tacksam över busken.</v>
<v n="7">Men nästa morgon såg Gud till att maskar åt av busken som snart vissnade och dog.</v>
<v n="8">När solen var som hetast befallde Gud en östanvind att blåsa på Jona, och den brände hans huvud tills han inte längre härdade ut utan bara önskade sig döden:"Döden måste vara bättre än det här", klagade han.</v>
<v n="9">Då sa Gud till Jona: "Är det verkligen rätt av dig att bli så upprörd över att busken dog?Ja, det är det! Jag är så arg att jag kan dö", svarade Jona.</v>
<v n="10">Då sa Herren: "Du tycker synd om dig själv när busken som skuggar dig vissnar ner och dör, trots att du inte själv har gjort ett dugg för att den skulle växa där.</v>
<v n="11">Varför skulle jag då inte få förbarma mig över Nineves 120.000 invånare, som lever i ett djupt andligt mörker, och all den boskap som också finns där? Visst har jag rätt att tänka på dem och deras väl!"</v>
</c>
</b>
<b n="Mika">
<c n="1">
<v n="1">Detta är budskap från Herren till Mika, som bodde i staden Moreset under de judiska kungarna Jotams, Ahas och Hiskias regeringar.Dessa budskap var riktade till både Samaria i Israel och Jerusalem i Juda och kom till Mika i form av syner:</v>
<v n="2">Lyssna till mig alla nationer i hela världen! Herren anklagar er från sitt heliga tempel!</v>
<v n="3">Se! Han kommer! Han lämnar sin tron i himlen, han kommer till jorden och går fram över bergstopparna.</v>
<v n="4">De smälter under hans fötter som vax och flyter ner i dalarna som vatten från höjderna.</v>
<v n="5">Varför händer detta? Jo, på grund av Israels och Judas synd! Vilken synd? Avgudadyrkan och förtryck - och värst är det i huvudstäderna Samaria och Jerusalem!</v>
<v n="6">Därför ska Samaria läggas i ruiner, och dess gator ska plöjas upp och bli vingårdar. Herren ska riva ner murar och befästningar till grunden och vräka ner stenarna i dalen nedanför.</v>
<v n="7">Alla dess vackra gudabilder ska slås i stycken, allt som betalats till de prostituerade i templen ska förstöras av eld, och alla avgudabilder kommer att krossas. Ja, det som Samaria gav till avgudadyrkan kommer på nytt att ges till prostituerade.</v>
<v n="8">Jag, Mika, ska gråta och klaga. Jag ska yla som en schakal och klaga som en uggla. Jag ska gå naken och barfota i sorg och skam.</v>
<v n="9">Mitt folks sår är alltför djupa för att kunna läkas. Herren står beredd vid Jerusalems portar för att straffa staden.</v>
<v n="10">Tala inte om det i staden Gat! Låt dem inte se att ni gråter! Rulla er på marken i Bet-Leafra!</v>
<v n="11">Där går folket från Safira bort för att bli slavar, nakna och skamsna. Folket i Saanan vågar inte gå utanför stadsmurarna. Bet-Haesel sörjer och står utan beskydd.</v>
<v n="12">Folket i Marot hoppas förgäves på bättre dagar, men bara olyckor väntar dem, därför att Herren står emot Jerusalem.</v>
<v n="13">Skynda er! Ta era snabbaste vagnar och fly, ni som bor i Lakis, för ni bor i den första av Juda städer som följde Israel i dess avgudadyrkan. Sedan följde alla städer i söder efter ert exempel.</v>
<v n="14">Räkna inte mer med Moreset-Gat, för det finns inget hopp om att rädda den staden. Aksib har lurat kungarna i Israel genom att lova hjälp utan att kunna ge den.</v>
<v n="15">Maresa ska intas av en erövrare. Gud själv ska föra er till doms.</v>
<v n="16">Gråt och sörj över era små! De ska tas ifrån er, och ni ska aldrig få se dem igen. De förs bort som slavar till ett fjärran land. Raka era huvuden i sorg.</v>
</c>
<c n="2">
<v n="1">Ni som ligger vakna om nätterna och tänker ut onda planer ska få er dom. När morgonen gryr skyndar ni er att göra allt det onda ni planerat.</v>
<v n="2">Om ni vill ha ett stycke land eller någon annans hus, även om det är allt han har, så tar ni det genom bedrägeri, hot och utpressning.</v>
<v n="3">Men Herren Gud säger: Jag ska ge igen för er ondska. Ingenting kan hindra mig. Ni kommer inte att ha någonting att vara stolta över när jag är färdig med er.</v>
<v n="4">Då ska era fiender håna er och sjunga nidvisor om er: "Det är slut med oss, vi är ruinerade. Gud har skickat oss långt bort och gett vårt land till andra."</v>
<v n="5">Andra ska dra upp gränserna för er. Herrens folk ska bo på den plats de skickas till.</v>
<v n="6">"Tala inte på det sättet", säger folket. "Håll inte på med sådana saker. Något så hemskt kommer aldrig att hända oss."</v>
<v n="7">Är det rätt av folket i Israel att komma med ett sådant svar? Tror ni att Herrens Ande tycker om att behöva tala på det sättet? Nej, hans varningar är för ert eget bästa, för att få er på rätt väg igen.</v>
<v n="8">Men fram till den här stunden har mitt folk rest sig upp mot mig. Ni lurar skjortan av dem som litar på er.</v>
<v n="9">Ni har kastat ut änkor ur deras hus, och barn har ni berövat deras rätt.</v>
<v n="10">Ge er i väg härifrån! Det här är inte längre ert land och ert hem. Ni har förstört det med er ondska, och nu blir ni utkörda!</v>
<v n="11">Om en drucken profet kom och talade till er om vinets glädje skulle ni säkert lyssna!</v>
<v n="12">Den tid kommer, Israel, när jag ska samla ihop den kvarleva som återstår och föra er tillsammans igen som får i sin fålla, som en hjord på bete.</v>
<v n="13">Herren ska bana väg för er ut ur fångenskapen och tillbaka till ert eget land. Herren själv ska vara er kung och gå före er.</v>
</c>
<c n="3">
<v n="1">Lyssna, ni Israels ledare! Ni borde kunna skilja på rätt och orätt,</v>
<v n="2">men ni hatar det goda och älskar det onda. Ni misshandlar mitt folk.</v>
<v n="3">Ni utnyttjar dem och lever på dem</v>
<v n="4">för att sedan vända er till Herren under svåra tider! Räknar ni verkligen med att han ska lyssna? Nej, han ska vända sig bort från er!</v>
<v n="5">Ni falska profeter! Ni har lett mitt folk vilse! Ni ropar "Frid!" till dem som ger er mat och hotar dem som inte vill betala!Detta är Guds budskap till er:</v>
<v n="6">Ett mörker ska komma över er så att det blir slut på era syner. Ni ska famla omkring i tomma intet och inte kunna uppfatta ett enda ord från Gud. Solen ska gå ner för er, och er dag vara över.</v>
<v n="7">Då ska ni stå där avslöjade och tvingas erkänna att era budskap inte var från Herren.</v>
<v n="8">Men jag är fylld med kraft, med Herrens Ande, och utan fruktan förkunnar jag Guds straff över Israel för dess synd.</v>
<v n="9">Lyssna på mig, ni ledare i Israel, ni som hatar rättvisa, älskar orätt</v>
<v n="10">och fyller Jerusalem med mord och synd av varje slag,</v>
<v n="11">ni som tar mutor, ni präster och profeter som inte vill predika och profetera förrän ni har fått betalt. Ändå söker ni ställa er in hos Herren och säga: "Allt är väl, Herren är ibland oss och ingenting kan skada oss."</v>
<v n="12">Det är på grund av er som Jerusalem ska plöjas upp som en åker och bli en hög med sten, och bergstoppen där templet står täckas av skog.</v>
</c>
<c n="4">
<v n="1">Men i de yttersta dagarna ska berget där templet står bli det mest berömda av alla berg i hela världen och äras av alla folk. Man ska komma dit på pilgrimsresor från hela världen.</v>
<v n="2">"Kom, låt oss besöka Herrens berg och se Israels Guds tempel", ska man säga till varandra. "Han ska tala om för oss vad han vill, och vi ska göra det." På den tiden ska hela världen styras av Herren från Jerusalem. Därifrån ska han låta sina lagar och befallningar gå ut.</v>
<v n="3">Han ska döma mellan folken och ge befallningar åt mäktiga nationer långt borta. De ska göra om sina svärd till plogbillar och sina spjut till vingårdsknivar. Länder ska inte längre ligga i krig med varandra. Det ska råda frid över hela världen, och man ska inte ens ha någon krigsberedskap.</v>
<v n="4">Var och en ska leva i sitt eget hus i lugn och ro, för det ska inte finnas något att vara rädd för. Herren själv har lovat detta.</v>
<v n="5">Därför vill vi alltid följa Herren, vår Gud, även om alla folk runt omkring oss tillber avgudar!</v>
<v n="6">På den dagen säger Herren att han ska föra tillbaka sitt plågade folk.</v>
<v n="7">Han ska göra dem starka igen i sitt eget land. De ska bli ett mäktigt folk, och Herren ska regera från berget Sion för all framtid.</v>
<v n="8">Jerusalem ska återfå sin kungliga makt och härlighet, och allt ska bli som det en gång var.</v>
<v n="9">Men varför ropar du nu så högt av förtvivlan? Var finns nu din kung? Han är död! Var finns nu dina rådgivare? Alla är borta! Smärta har drabbat dig som när en kvinna föder barn.</v>
<v n="10">Jämra dig i dina fruktansvärda plågor, Sions folk, för du måste lämna den här staden och bo ute på fälten! Du ska sändas långt bort till Babylon i landsflykt. Men där ska jag rädda dig och befria dig ur fiendens grepp.</v>
<v n="11">Många folk har samlat sig mot dig och ropar på ditt blod. De är ivriga att få förgöra dig.</v>
<v n="12">Men de förstår inte Herrens tankar och känner inte till hans planer, för den tid ska komma när Herren ska samla sitt folks fiender som kärvar på en tröskplats,</v>
<v n="13">och de ska vara hjälplösa inför Israel. Res dig upp och tröska, Israel! Jag ska ge dig horn av järn och klövar av koppar så att du kan trampa sönder många folk. Deras rikedomar ska du ge som offer åt Herren, hela jordens Herre.</v>
</c>
<c n="5">
<v n="1">Mobilisera armén! Fienden har börjat belägra Jerusalem och kommer att förolämpa Israels kung.</v>
<v n="2">Betlehem Efrata! Fastän du är en oansenlig stad i Judeen ska du bli födelseort för min kung, den evige.</v>
<v n="3">Gud ska överlämna sitt folk till dess fiender, och landet ska vara övergivet ända tills Israel liksom föds på nytt, då de som fortfarande lever i landsflykt slutligen ska förena sig med sina bröder i det land som är deras eget.</v>
<v n="4">Då ska Messias träda fram och vaka över sin hjord med den kraft Herren ger och med Herrens namns myndighet. Hans folk ska leva i lugn och ro, för han ska bli högt ärad över hela världen.</v>
<v n="5">Han ska vara vår frid. Och när assyrierna invaderar landet och tränger in i våra palats ska många mäktiga furstar försvara oss.</v>
<v n="6">De ska härska över Assyrien med dragna svärd och tåga in genom portarna till Nimrods land. På så sätt ska han befria oss från assyrierna när de anfaller vårt land.</v>
<v n="7">Då ska nationen Israel vara för hela världen som frisk dagg och efterlängtat regn.</v>
<v n="8">Ja, Israel ska vara starkt, och andra folk ska stå hjälplösa inför det som får inför ett lejon.</v>
<v n="9">Israel ska besegra alla sina motståndare och utrota alla sina fiender.</v>
<v n="10">Den dagen, säger Herren, ska jag förstöra alla de vapen du litar till</v>
<v n="11">och riva ner alla murar och förstöra dina städers försvarsverk.</v>
<v n="12">Jag ska göra slut på all trolldom bland er, så att det inte längre finns några spåmän eller spåkvinnor att fråga om råd,</v>
<v n="13">och jag ska riva ner alla avgudabilder. Aldrig mer ska ni tillbe någonting som ni själva har gjort.</v>
<v n="14">Jag ska avskaffa alla hednaaltaren som finns kvar hos er och förstöra de städer där era avgudatempel finns.</v>
<v n="15">Min hämnd ska drabba alla de folk som vägrar att lyda mig.</v>
</c>
<c n="6">
<v n="1">Hör vad Herren säger till sitt folk:Stå upp och lägg fram din sak inför mig! Låt bergen och höjderna vara vittnen till din anklagelse!</v>
<v n="2">Ja, lyssna ni berg till Herren! Han anklagar sitt folk Israel och ska dra det inför rätta.</v>
<v n="3">Mitt folk, vad är det jag har gjort, eftersom ni vänder er bort från mig? Tala om för mig varför det är slut på ert tålamod! Svara mig!</v>
<v n="4">Det var jag som förde er ut ur Egypten, lät er slippa slaveriets bojor och gav er Mose, Aron och Mirjam till hjälp.</v>
<v n="5">Kommer ni inte ihåg, mina barn, hur Balak, kungen i Moab, försökte besegra er genom förbannelsen från Bileam, Beors son, men hur jag fick honom att välsigna er i stället? Det är sådan barmhärtighet jag har visat er gång på gång. Kommer ni inte alls ihåg vad som hände vid Sittim och Gilgal och hur jag välsignade er där?</v>
<v n="6">"Hur ska vi kunna ställa till rätta vad vi har gjort?" frågar ni. "Ska vi komma fram inför Herren med brännoffer och årsgamla kalvar?"Nej!</v>
<v n="7">Även om ni offrade tusentals baggar och floder av olivolja, skulle det behaga honom? Skulle han bli nöjd då? Om ni offrade era äldsta barn, skulle det göra honom glad? Skulle han då förlåta er synd? Naturligtvis inte!</v>
<v n="8">Nej, han har talat om för er vad det är han vill: att ni gör det som är rätt och barmhärtigt och vandrar i ödmjukhet inför Gud.</v>
<v n="9">Herren ropar till Jerusalem. Förståndig är den som lyssnar! De arméer som ska förstöra staden är på väg! Herren har sänt dem.</v>
<v n="10">Era synder är så många. Ska ni aldrig sluta att göra er rika på andras bekostnad? De ogudaktigas hem är fulla av stulna skatter och falska vågar.</v>
<v n="11">Ska jag acceptera alla dessa köpmän som fifflar med sina vågar, vikter och mått? Hur skulle Gud kunna vara rättfärdig om han tillät detta?</v>
<v n="12">Era rika män har vunnit sin rikedom genom utpressning och grymhet, och man har blivit så vana vid lögner att man inte längre kan tala sanning!</v>
<v n="13">Därför måste jag straffa er! Ni måste straffas för all er synd.</v>
<v n="14">Ni ska äta utan att bli mätta och ständigt gå hungriga. Hur ni än försöker spara pengar ska det inte lyckas, och det lilla ni får ihop ska jag låta era fiender ta hand om.</v>
<v n="15">Ni ska så men inte skörda. Ni ska pressa olja ur oliver, men åt er själva blir det inget över. Ni ska pressa druvor, men inte få dricka vinet från dem.</v>
<v n="16">De enda bud ni följer är kung Omris stadgar, och hans son kung Ahab är ert enda föredöme! Därför ska jag låta er bli ett avskräckande exempel på hur jag handlar med den olydige. Jag ska förgöra er. Jag ska göra er till åtlöje för hela världen, och alla som ser er ska hånle.</v>
</c>
<c n="7">
<v n="1" t="2">Allt är hopplöst. Det är lika svårt att finna en ärlig man som det är att finna druvor och fikon när skördetiden är över. Inte en druvklase att äta och inte ett enda fikon, hur mycket jag än letar. De goda har försvunnit från jordens yta, och inte en enda rättfärdig finns kvar. Alla är mördare och vänder sig till och med mot sina egna bröder.</v>
<v n="3">De använder båda sina händer till onda gärningar, och de gör det skickligt. Både landshövdingar och domare tar mutor. De rika betalar dem och kräver något i utbyte. Rättvisa finns inte längre bland dem.</v>
<v n="4">Den bäste bland dem är behaglig som ett törnsnår, och den renhårigaste bland dem som en taggig häck. Men dagen för domen närmar sig. Stunden för straffet är snart inne. De kommer att drabbas av förvirring, terror och undergång.</v>
<v n="5">Lita inte på någon, inte på din bäste vän och inte ens på din hustru!</v>
<v n="6">Sonen föraktar sin far, dottern sätter sig upp mot sin mor och sonhustrun förbannar sin svärmor. Ja, man ska finna fiender i sitt eget hus.</v>
<v n="7">Men jag vill se upp till Herren och vänta hjälp från honom. Jag väntar att Gud ska rädda mig, att han ska höra mitt rop.</v>
<v n="8">Gläds inte över mig, mina fiender, för även om jag faller ska jag resa mig igen! När jag sitter i mörkret ska Herren själv vara mitt ljus.</v>
<v n="9">Jag ska ha tålamod när Herren straffar mig, för jag har syndat mot honom. Sedan ska han försvara mig mot mina fiender och straffa dem för allt ont de har gjort mot mig. Gud ska föra mig ut ur mörkret och in i ljuset, och jag ska få se hans godhet.</v>
<v n="10">Då ska mina fiender få se att Gud är med mig och skämmas för att de hånat mig och sagt: "Var är nu din Gud?" Jag ska med egna ögon få se dem trampas till marken.</v>
<v n="11">Dina städer, Guds folk, ska byggas upp på nytt och bli mycket större och mer blomstrande än förr.</v>
<v n="12">Invånare från många länder ska komma och betyga dig sin vördnad: från Assyrien till Egypten och från Egypten till Eufrat, från hav till hav och från berg till berg.</v>
<v n="13">Men alla andra länder ska ligga öde på grund av folkens ondska.</v>
<v n="14">Herre, kom och regera över ditt folk! Led din hjord, låt den leva i frid och ro och låt den få njuta av de gröna ängarna i Basan och Gilead, som den gjorde för länge sedan.</v>
<v n="15">"Ja", svarar Herren. "Jag ska göra stora under bland er, precis som jag gjorde när jag förde er ut ur slaveriet i Egypten.</v>
<v n="16">Hela världen ska stå där förvånad inför vad jag ska göra för dig och känna sig besvärad och maktlös. Människor ska stå i tyst förundran och varken kunna tala eller höra."</v>
<v n="17">De ska kräla på marken som ormar, som maskar ska de krypa ut ur sina hål. De ska komma skräckslagna ur sina fästningar för att möta Herren Gud. De ska med fruktan och bävan stå inför honom.</v>
<v n="18">Var finns en sådan Gud som du, som förlåter de överlevandes synder? Du kan inte fortsätta att vara vred på ditt folk, för du älskar att vara barmhärtig.</v>
<v n="19">Än en gång ska du ha fördrag med oss. Du ska trampa våra synder under dina fötter. Du ska kasta dem i havets djup.</v>
<v n="20">Du ska välsigna oss, som du lovade Jakob. Du ska bevisa oss din kärlek som du lovade vår fader Abraham för så länge sedan!</v>
</c>
</b>
<b n="Nahum">
<c n="1">
<v n="1">Det här är den syn som Gud gav Nahum i Elkos, beträffande domen över Nineve:</v>
<v n="2">Gud vakar omsorgsfullt över dem han älskar. Därför hämnas han på alla som skadar dem han älskar, och han utrotar deras fiender.</v>
<v n="3">Det tar lång tid innan han blir arg, men när han blir det är hans styrka enorm, och han ser inte mellan fingrarna med synden. Då går han fram som en storm, och molnen är dammet efter hans fötter.</v>
<v n="4">På hans befallning blir hav och floder torr mark. Basans och Karmels grönskande ängar vissnar och Libanons blomning tar slut.</v>
<v n="5">Bergen skakar, och höjderna smälter i hans närhet. Jorden går under och människorna förgås.</v>
<v n="6">Vem kan bestå inför en sådan Gud? Hans vrede bränner som en eld, och klipporna spricker sönder av hettan.</v>
<v n="7">Men Herren är god. I svårigheter får vi gå till honom! Han tar sig an alla dem som litar på honom.</v>
<v n="8">Men sina fiender sköljer han bort som i en väldig flod, och han ska göra slut på Nineve. Ja, han förföljer sina fiender ända in i mörkret.</v>
<v n="9">Varför tvivlar ni på Herren? Han ska göra slut på sina fiender i ett enda slag, och vad de än tänker ut mot honom behöver han inte slå två gånger.</v>
<v n="10">Han kastar dem i elden som törnen. De brinner som halm.</v>
<v n="11">Nineve har gjort uppror mot Herren,</v>
<v n="12">men Herren är inte rädd för någon härskare! "Även om hans armé inte går att räkna, ska den bli besegrad", säger Herren."O mitt folk, jag har straffat dig tillräckligt.</v>
<v n="13">Nu ska jag slita sönder dina kedjor och befria dig från ditt slaveri under den assyriske kungen."</v>
<v n="14">Och till kungen i Nineve säger Herren: "På min befallning ska det bli ett slut på din regeringstid. Dina söner ska inte efterträda dig på tronen, och jag ska riva ner dina tempel och förstöra dina gudar, och du ska begravas, för du stinker av synd!"</v>
<v n="15">Se hur budbärarna kommer springande nerför bergen med goda nyheter: "Inkräktarna har utplånats, och vi är trygga!" Juda, nu måste du fira och ordna med en tacksägelsehögtid och prisa Herren. Fienden från Nineve ska aldrig komma tillbaka. Han är för alltid borta ur bilden och kommer inte att visa sig igen.</v>
</c>
<c n="2">
<v n="1">Nineve, det är slut med dig! Du är redan omringad av fiendearméer. Låt stridssignalen ljuda! Besätt befästningsvallarna! Var beredd på att fienden när som helst kan gå till anfall!</v>
<v n="2">Det land som tillhör Guds folk ligger öde och tomt efter förstörelsen, men Herren ska än en gång återställa det!</v>
<v n="3">Sköldar och soldater lyser röda som scharlakan i solen! Anfallet börjar! Stridsvagnarna glänser, dragna av sina hästar!</v>
<v n="4">Vagnar far fram utmed gatorna och över torgen som lysande facklor.</v>
<v n="5">Kungen känner sina officerare. Men de har förlorat sitt lugn och springer till murarna för att förstärka försvaret.</v>
<v n="6">Det är för sent! Dammluckorna har gett efter! Fienden har kommit in i staden, och i palatset råder fullkomlig panik!</v>
<v n="7">Domen över Nineve verkställs. Dess invånare förs bort och staden plundras. Gråtande tempeltärnor slår sig för bröstet och beklagar sitt öde.</v>
<v n="8">Nineve läcker som ett såll. Försvararna flyr och överger henne, och hon kan inte hindra dem. "Stanna, stanna", ropar hon, men de fortsätter sin flykt.</v>
<v n="9">Silver, guld och alla andra skatter förs bort som krigsbyte,</v>
<v n="10">och snart är staden tömd på allt av värde. Ångesten griper omkring sig. Med skälvande knän och bleka i ansiktet står man där tillintetgjord av skräck.</v>
<v n="11">Var finns nu det stora Nineve, nationernas lejon, staden som representerade mod och styrka, och där alla, både ung och gammal, kunde leva utan fruktan?</v>
<v n="12">Nineve, som en gång var ett sådant mäktigt lejon! Du krossade dina fiender för att ge barn och kvinnor mat och fyllde staden och husen med mängder av krigsbyte och slavar.</v>
<v n="13">Men nu har Herren, den Allsmäktige, vänt sig mot dig. Han förstör dina vapen. Dina vagnar står stilla och kan inte användas. Dina unga ligger döda. Aldrig mer ska du föra hem slavar från besegrade länder, och aldrig mer ska du regera över jorden.</v>
</c>
<c n="3">
<v n="1">Du är dömd, Nineve, du mördarstad, så full av lögn och byte från plundringar.</v>
<v n="2">Lyssna! Hör hur piskorna viner när stridsvagnarna rusar fram mot henne. Vagnshjulen dånar, och man hör hästarnas hovar mot gatan!</v>
<v n="3">Kavalleriet drar fram med blixtrande svärd och glittrande spjut. De döda fyller gatorna, och överallt ligger liken i högar. Folk snavar över dem, reser sig men faller på nytt.</v>
<v n="4">Allt detta hände därför att Nineve sålde sig till Guds fiender. Denna vackra men trolösa stad tjusade folken med sin charm, och förledde dem att tillbe falska gudar och förhäxade människor överallt.</v>
<v n="5">"Det är inte att undra på att jag är emot dig", säger Herren, härarnas Gud, "och nu ska hela världen se din nakenhet och skam.</v>
<v n="6">Jag ska låta dig gå i din egen smuts, så att alla får se hurdan du egentligen är."</v>
<v n="7">Alla som ser dig ska rygga tillbaka av förskräckelse. "Nineve ligger i ruiner", ska man säga, men ingen ska känna medlidande.</v>
<v n="8">Skulle du vara bättre än Tebe, som låg där så tryggt vid Nilen, på alla sidor skyddat av floden?</v>
<v n="9">Etiopien och hela Egypten var dess mäktiga allierade tillsammans med Put och Libyen.</v>
<v n="10">Men ändå föll Tebe, och folket fördes bort som slavar. De späda barnen krossades till döds mot gatstenarna. Soldaterna drog lott om vem som skulle få de förnämsta männen som tjänare. Alla dess ledare blev bundna i kedjor.</v>
<v n="11">Nineve ska också ragla som en drucken och gömma sig av fruktan.</v>
<v n="12">Alla dina befästningsverk ska falla. Du ska bli slukad som ett moget fikon av dem som skakar träden vid den första skörden.</v>
<v n="13">Dina soldater ska bli svaga och hjälplösa som kvinnor. Stadsportarna ska vara vidöppna för fienden och bommarna brännas upp.</v>
<v n="14">Förbered dig för belägring! Fyll på vattenförråden! Förstärk försvaret! Slå tegel så att du kan laga de skadade murarna!</v>
<v n="15">Men mitt under dina förberedelser ska elden komma över dig. Svärdet ska hugga ner dig, och fienden ska dra fram som gräshoppor och förstöra allt i sin väg. Det finns ingen möjlighet att fly.</v>
<v n="16">I staden finns många köpmän med oerhörda rikedomar som de har roffat åt sig, men fienden ska komma och bära bort alltsammans.</v>
<v n="17">Dina många furstar och ledare slår sig ner som en svärm gräshoppor. De gömmer sig bakom murarna så länge det är svalt, men när solen går upp och det blir varmt flyr de och försvinner.</v>
<v n="18">Assyriens kung, dina furstar ligger döda på marken! Ditt folk är förskingrat bland bergen, och det finns inte längre någon herde som samlar dem.</v>
<v n="19">Det finns ingen läkedom för dina sår, de är alldeles för djupa för att kunna läkas. Alla som hör om ditt öde ska klappa i händerna av glädje, för var finns den sosm inte fått lida för din grymhet?</v>
</c>
</b>
<b n="Habackuk">
<c n="1">
<v n="1">Detta varningsord kom till profeten Habackuk i en syn från Gud:</v>
<v n="2">Herre, hur länge ska jag behöva ropa på hjälp, innan du lyssnar? Ropar jag på dig förgäves? Varför kommer det inte något svar?"Hjälp! Mord!" skriker jag, men inte kommer du till min hjälp.</v>
<v n="3">Måste jag ha denna ondska och sorg runt omkring mig?Vart jag än ser och vänder mig, så möter jag förtryck och falskhet och människor som älskar våld och konflikter.</v>
<v n="4">Lagen har förlorat sin makt och domstolarna dömer orätt, för de som är onda är fler än de som är rättfärdiga. Mutor och bedrägerier hör till ordningen för dagen.</v>
<v n="5">Herren svarade: "Du kommer att bli förvånad när du får se vad jag tänker göra! Jag ska nämligen göra någonting redan under din livstid, och du kommer inte att tro det när du hör det.</v>
<v n="6">Ja, jag ska låta en ny och mäktig nation uppstå i Babylon, ett modigt folk, som ska gå ut och besegra hela världen.</v>
<v n="7">De är kända för sin grymhet. De lever efter sina egna lagar, och ingen kan hindra dem.</v>
<v n="8">Deras hästar är snabbare än leoparder. De är vilda som vargar i sin jakt. Deras ryttare kommer från ett avlägset land. Som örnar slår de ner på sitt byte.</v>
<v n="9">Allt motstånd bryter de ner, och de flyttar om de folk de besegrat. Fångar samlar de som sand.</v>
<v n="10">De hånar kungar och furstar och har ingen respekt för befästningar. De kastar upp jord mot murarna och intar befästningarna.</v>
<v n="11">De far förbi som en storm och försvinner, men de drar på sig en stor skuld, för de litar till sin egen kraft som till en gud."</v>
<v n="12">Herre, min Gud, min helige, du som är evig, är det din mening att utplåna oss? Gud, vår klippa, varför har du låtit dessa babylonier få makt att straffa oss för våra synder?</v>
<v n="13">Vi är onda, men de är ännu värre. Ska du, som inte kan tillåta någon form av synd, stå likgiltig medan de fördärvar oss? Ska du vara tyst när de i sin ondska utrotar dem som du har gjort rättfärdiga?</v>
<v n="14">Är vi inte mer värda än fisken man drar upp på land till en säker död? Utan ledare kan vi inte försvara oss mot våra fiender!</v>
<v n="15">Måste vi fastna på deras krokar och i deras nät, till deras stora glädje?</v>
<v n="16">Då kommer de bara att bli högmodiga över sin egen förmåga och upphöja sig själva!</v>
<v n="17">Herre, ska du låta dem fortsätta så för alltid? Ska de alltid lyckas besegra fienden i sina fruktansvärda krig?</v>
</c>
<c n="2">
<v n="1">Jag ska klättra upp i mitt vakttorn för att vänta och se vad Gud har att säga och vilket svar han ger på mitt klagomål.</v>
<v n="2">Herren sa till mig: Skriv mitt svar klart och tydligt på en tavla och låt en budbärare sprida det åt alla håll.</v>
<v n="3">Men det jag planerar kommer inte att hända på en gång. Sakta men säkert närmar sig tiden då synen ska bli verklighet. Misströsta inte om det skulle dröja, för allt detta kommer att ske. Ha bara tålamod! Det ska inte gå en enda dag över tiden!</v>
<v n="4">Lägg märke till det här: Ogudaktiga människor litar på sig själva, som babylonierna gör. De misslyckas, men den rättfärdige förlitar sig på mig och får leva!</v>
<v n="5">Dessa högfärdiga babylonier blir förvirrade av allt sitt vindrickande. I sitt övermod har de samlat en mängd nationer under sig, men liksom döden och dödsriket får de aldrig nog.</v>
<v n="6">Den dag kommer när deras fångar ska håna dem och säga: "Rövare! Äntligen är rättvisans stund inne! Nu ska ni få igen för allt krigsbyte ni samlade på hög och för allt ert förtryck och all er grymhet!"</v>
<v n="7">Plötsligt ska era fordringsägare vända sig mot er i vrede och ta allt vad ni har, medan ni står darrande och hjälplösa.</v>
<v n="8">Ni har ruinerat många folk, men nu ska de ruinera er. Mördare! Ni har förstört både stad och land i er laglöshet.</v>
<v n="9">Det blir synd om er som gör er rika genom bedrägeri och sedan tror att ni kan leva i säkerhet.</v>
<v n="10">Genom de mord ni begått har ni dragit skam över er och förfelat era liv.</v>
<v n="11">Ja, väggarna i era hus ska anklaga er, och bjälkarna i taket ska stämma in i ropen.</v>
<v n="12">Det blir synd om er som bygger upp städer med pengar ni fått genom mord och rån.</v>
<v n="13">Har inte Herren befallt att det som gudlösa nationer har byggt upp ska bli till aska? De arbetar så flitigt, men allt är förgäves!</v>
<v n="14">Den tid ska komma när jorden ska vara lika full av kunskap om Herrens härlighet som havsdjupen är fulla av vatten.</v>
<v n="15">Det blir synd om er som först slår era grannländer så att de raglar som druckna och sedan utnyttjar dem i deras nakenhet och skam.</v>
<v n="16">Men snart ska er egen härlighet bytas ut mot skam och vanära. Nu är det er tur att dricka er druckna av Guds dom, ända tills ni raglar och faller!</v>
<v n="17">Ni skövlade Libanons skogar, men nu ska ni själva huggas ner. Ni jagade skogens djur för nöjes skull, men nu ska ni själva drabbas av förskräckelse på grund av allt ert dödande och all er grymhet i både stad och land.</v>
<v n="18">Vad vann ni på att tillbe dessa handgjorda avgudabilder? Vilken lögn det är att de skulle kunna ge någon hjälp! Vilka dårar ni var, som litade på sådant som ni själva hade gjort.</v>
<v n="19">Det är sorgligt att man över huvud taget kan komma på tanken att be livlösa trägudar om räddning! Stackars dem som tror att en sten kan komma med goda råd! Hur skulle avgudar kunna föra Guds talan? De är förgyllda med silver och guld, men de har inget liv!</v>
<v n="20">Men Herren är i sitt heliga tempel. Låt hela jorden vara stilla inför honom.</v>
</c>
<c n="3">
<v n="1">Detta är den lovsång Habackuk sjöng för Herren:</v>
<v n="2">Herre, nu har jag hört vad du har talat och vad du kan göra, och jag är fruktansvärt rädd. Hjälp oss igen i vår djupa nöd, på samma sätt som du gjort under de år som ligger bakom. Visa oss din makt och rädda oss! Bevisa barmhärtighet mitt i din vrede!</v>
<v n="3">Jag såg Gud komma genom öknarna från berget Sinai. Hans majestät och härlighet fyllde både himmel och jord med lovsång och ära!</v>
<v n="4">Från hans händer strålade bländande ljus, och där var hans makt gömd.</v>
<v n="5">Pest och farsot gick framför honom, och plåga följde i hans spår.</v>
<v n="6">Han stannade för ett ögonblick och betraktade jorden. Sedan fick han folken att darra, bergen att falla samman och höjderna att jämnas med marken. Hans makt är alltid densamma!</v>
<v n="7">Jag såg Kusans och Midjans folk i dödsfruktan.</v>
<v n="8" t="9">Var det i vrede, Herre, som du ändrade flodernas lopp och delade havet? Var du missnöjd med dem? Nej, det var du som sände din hjälp till deras räddning! Alla kunde se din makt! Då sprang källor upp ur jorden på din befallning!</v>
<v n="10">Bergen såg detta och bävade. Vattnet forsade fram. De mäktiga djupen ropade högt.</v>
<v n="11">Solen och månen stannade upp, bländade av glansen från dina pilar och spjut.</v>
<v n="12">Du gick fram över jorden i ilska och trampade ner folken i vrede.</v>
<v n="13">Du gick ut för att rädda ditt utvalda folk. Du krossade den ogudaktiges huvud och klädde av honom naken.</v>
<v n="14">Med deras egna vapen förgjorde du dem som svepte fram som en virvelvind och trodde att Israel var ett lätt byte.</v>
<v n="15">Du for fram på dina hästar över havet och de höga vågorna.</v>
<v n="16">Jag bävar, när jag hör allt detta. Mina läppar darrar av skräck. Benen viker sig under mig, och jag skakar av rädsla. Med tålamod ska jag vänta på den svåra dag som kommer över det folk som anfaller oss.</v>
<v n="17">Jag ska glädja mig även om fikonträdet inte blommar, vingården saknar frukt, olivskörden slår fel och fälten ligger öde, även om hjordarna dör på fälten och boskapens bås är tomma.</v>
<v n="18">Jag ska glädja mig i min frälsnings Gud.</v>
<v n="19">Herren är min styrka, och han ska göra mig stadig på foten som en hjort och låta mig gå tryggt och säkert i bergen. (Till körledaren: Denna sång ska sjungas till stränginstrument.)</v>
</c>
</b>
<b n="Sefanja">
<c n="1">
<v n="1">Detta budskap från Herren kom till Sefanja, son till Kusi, som var son till Gedalja, som var son till Amarja, som var son till Hiskia, under den judiske kungen Josias, Amons sons, regering.</v>
<v n="2">"Jag ska sopa bort allt på hela jorden", säger Herren. "Jag ska utplåna</v>
<v n="3">både människor och djur och alla de avgudar som människorna tillber. Allt ska utrotas från jorden. Till och med fåglarna under himlen och fiskarna i havet ska jag förgöra.</v>
<v n="4">Jag ska krossa Juda och Jerusalem med min hand och förgöra det som finns kvar av dem som tillber Baal. Jag ska göra slut på deras avgudapräster, så att man inte ens minns dem.</v>
<v n="5">De går upp på taken och böjer sig för solen, månen och stjärnorna. De 'följer Herren', men tillber också Malkam! Jag ska förgöra dem.</v>
<v n="6">Jag ska också förgöra dem som tidigare tillbad Herren men inte längre gör det, och dem som aldrig älskade Herren eller frågade efter honom."</v>
<v n="7">Stå tyst och stilla i Herrens närhet, för Herrens vredes dag är nära! Herren har förberett ett stort slag mot sitt folk och har utsett dess bödlar.</v>
<v n="8">"På denna domens dag ska jag straffa alla ledare och furstar i Juda, och alla andra som bär hedniska kläder.</v>
<v n="9">Ja, jag ska straffa dem som följer hedniska seder och som rövar och mördar för att fylla sin husbondes hus med rikedomar.</v>
<v n="10">Klagorop ska höras från Fiskporten i Jerusalem och från den nya stadsdelen. Från höjderna hörs ljudet av den anstormande armén.</v>
<v n="11">Jämra er av sorg i Jerusalems handelskvarter! Köpmän och utpressare, alla ska ni dö.</v>
<v n="12">Med ljus och lykta ska jag söka igenom varje vrå i Jerusalem för att finna dem som sitter där liknöjda i sin synd, likgiltiga för Gud, och tror att han ska låta dem hållas.</v>
<v n="13">Men deras rikedom ska tas ifrån dem när fienden kommer. De ska inte få bo i de nya hus de har byggt åt sig, och de ska aldrig få dricka vinet från vingårdarna de planterat.</v>
<v n="14">Herrens fruktansvärda dag är nära. Den kommer som en överraskning. Den dagen ska starka män gråta bittert.</v>
<v n="15">Det är den dag då Gud tömmer ut sin vrede, en dag av fruktansvärd ångest, en ödeläggelsens dag, en dag av mörker och tunga moln.</v>
<v n="16">Trumpetsignaler och krigsrop ska höras. Befästa städer och säkra försvarsverk kommer att falla.</v>
<v n="17">Ni ska vara lika hjälplösa som blinda som försöker att finna sin väg, därför att ni har syndat mot Herren. Ert blod ska utgjutas på marken och era kroppar ligga och ruttna på gatorna."</v>
<v n="18">Ert silver och guld ska inte bli till någon nytta på Herrens vredes dag. Ni kan inte köpa er fria med det. Hela jorden ska förstöras av hans heliga vredes eld. Han ska göra ett snabbt slut på alla jordens invånare.</v>
</c>
<c n="2">
<v n="1">Samla er till bön, ni folk utan skamkänsla,</v>
<v n="2">medan det ännu är tid, innan domen faller och tillfället gått er ur händerna, och innan Herrens fruktansvärda vrede kommer över er och hans vredes dag börjar!</v>
<v n="3">Be honom rädda er, alla ni som är ödmjuka inför honom och lyder honom!Vandra i ödmjukhet och gör det som är rätt! Kanske Herren då vill skydda er från sin vrede på domens dag.</v>
<v n="4">Gasa ska bli övergivet, Askelon läggas i ruiner, Asdod vara tomt på folk redan vid middagstid och Ekron uppryckt med rötterna. Alla filisteernas städer ska lämnas öde.</v>
<v n="5">Och ve er kereteer och filisteer, som bor utmed kusten och inne i Kanaans land, för domen ska drabba er också. Herren ska utplåna er, så att inte en enda av er lämnas kvar.</v>
<v n="6">Kustlandet med alla sina städer ska bli betesmark, där herdar slår läger med sina hjordar.</v>
<v n="7">Där ska den lilla återstoden av Juda stam få sina betesmarker. De ska lägga sig och vila i de övergivna husen i Askelon, för Herren Gud ska komma till sitt folk i barmhärtighet och upprätta det på nytt.</v>
<v n="8">"Jag har hört Moabs och Ammons smädelser och hån mot mitt folk och vet hur de trängt in i deras land.</v>
<v n="9">Så sant jag lever", säger Herren, härskarornas Gud, Israels Gud, "Moab och Ammon ska förgås precis som Sodom och Gomorra. De ska ligga öde för alltid, och allt som återstår där är brännässlor och saltgropar. De av mitt folk som överlever ska plundra dem."</v>
<v n="10">De ska straffas för sitt högmod och för att de förhävt sig över Guds folk.</v>
<v n="11">Herren ska göra fruktansvärda ting mot dem. Han ska visa hur maktlösa alla jordens gudar är, och alla ska tillbe honom, var och en i sitt land över hela världen.</v>
<v n="12">Ni etiopier ska också bli slagna av hans svärd,</v>
<v n="13">och även länderna i norr. Han ska förgöra Assyrien och Nineve.</v>
<v n="14">Den en gång så stolta staden ska bli betesmark för får, och alla slags vilda djur ska hålla till där. Gamar och ugglor ska bo bland dess ruiner och deras skrin eka genom tomma fönster. Alla dörrhål ska vara igentäppta av nedrasat tegel och cederbjälkarna i husen ska ligga synliga.</v>
<v n="15">Detta kommer att bli ödet för denna stora och mäktiga stad som en gång kände sig så säker och som sa till sig själv: "I hela världen finns ingen stad som kan mäta sig med mig." Men se hur den nu har blivit en ruinstad, ett tillhåll för vilda djur! Alla som går förbi och ser den ska skaka på huvudet i förundran.</v>
</c>
<c n="3">
<v n="1">Ve det orena och syndfulla Jerusalem, den grymma och ondskefulla staden!</v>
<v n="2">I sin stolthet vill hon inte ens lyssna till Herrens röst. Ingen kan säga något till henne, för hon vägrar att ta emot rättelse. Hon litar inte på Herren, hon söker inte Gud.</v>
<v n="3">Hennes ledare är som rytande lejon som jagar efter byte och försöker roffa åt sig allt de kan. Hennes domare är som hungriga vargar. De jagar i skymningen, och i gryningen finns inte ett spår kvar av det byte de fällt under natten.</v>
<v n="4">Hennes "profeter" är lögnare som söker sitt eget, hennes präster orenar templet med sin olydnad mot Guds lagar.</v>
<v n="5">Men Herren är där inne i staden, och han gör inget orätt. För var dag blir hans rättvisa mer uppenbar, men ingen frågar efter den. De ogudaktiga har ingen skam i kroppen.</v>
<v n="6">"Jag har utrotat många folk och rivit ner deras fästen. Jag har lämnat deras gator övergivna och deras städer ödelagda utan en enda överlevande som kan berätta vad som hänt.</v>
<v n="7">Jag tänkte: 'Nu ska de väl lyssna till mig och ta vara på mina varningar så att jag inte behöver slå dem på nytt'. Men nej! Hur mycket jag än straffade dem, fortsatte de på sina ogudaktiga vägar."</v>
<v n="8">Men Herren säger: "Ha tålamod! Snart kommer den dag då jag ska stå upp och anklaga dessa ogudaktiga folk. För jag har beslutat mig för att samla alla kungariken på jorden och tömma min vrede över dem. Hela jorden ska förgöras i min heliga vredes eld.</v>
<v n="9">Vid den tiden ska jag ge folken ett rent språk, så att alla kan tillbe Herren tillsammans och tjäna honom sida vid sida.</v>
<v n="10">De som bor långt bortom floderna i Etiopien ska komma med sina offer och be mig att bli deras Gud igen.</v>
<v n="11">Då ska ni inte längre behöva skämmas, och ni ska inte längre göra uppror mot mig, för jag ska utrota alla stolta och högmodiga människor bland er. Det ska inte finnas någon stolthet eller något högmod på mitt heliga berg.</v>
<v n="12">De som blir kvar är de ödmjuka som litar på Herrens namn.</v>
<v n="13">Den kvarleva som återstår av Israel kommer inte att synda, ljuga och bedra. De ska leva i frid och ro, lägga sig till vila i trygghet och ingen ska kunna skrämma dem."</v>
<v n="14">Sjung, dotter Sion! Jubla, Israel! Var glad och fröjda dig av hela ditt hjärta!</v>
<v n="15">Herren har tagit bort straffdomarna över dig och förskingrat din fiendes arméer. Och Herren själv, Israels kung, ska bo bland er. Äntligen är era svårigheter över, och ni ska inte längre behöva vara rädda för någonting.</v>
<v n="16">På den dagen ska man säga till alla i Jerusalem: "Var inte rädda, håll modet uppe!</v>
<v n="17" t="18">Herren, er Gud, har kommit för att bo bland er. Han är en hjälte som kan frälsa! Han ska glädjas över er, och han älskar er och ska inte anklaga er mer." Hör jag en kör som sjunger glädjesånger? Nej, det är Herren själv som fröjdas över er i en glädjesång:"Jag har samlat era sårade och tvättat bort er skam.</v>
<v n="19">Jag ska allvarligt gå till rätta med era förtryckare.Jag ska rädda de svaga och hjälplösa och samla ihop dem som jagats bort. Jag ska upprätta de landsflyktiga som blivit hånade och vanärade.</v>
<v n="20">På den dagen ska jag samla er igen, föra er tillbaka hem och ge er ett namn med ära, ett väl ansett namn bland alla folk på jorden, och de ska prisa er när jag inför era egna ögon återlämnar era rikedomar", säger Herren.</v>
</c>
</b>
<b n="Haggai">
<c n="1">
<v n="1">Ett budskap från Herren genom profeten Haggai till Serubbabel, Sealtiels son, landshövding i Juda, och till översteprästen Josua, Josadaks son.På första dagen i sjätte månaden av kung Darejaves andra regeringsår sa Herren:</v>
<v n="2">"Varför säger alla att det ännu inte är dags att bygga upp mitt tempel igen?" frågar Herren.</v>
<v n="3" t="4">Hans eget svar till dem lyder: "Har då tiden kommit för er själva att bo i lyxiga hem, när templet alltjämt ligger öde?</v>
<v n="5">Tänk efter hur ni har det!</v>
<v n="6">Ni sår mycket men skördar lite. Ni har knappast tillräckligt att äta eller dricka och inte tillräckligt med kläder för att hålla er varma. Er inkomst försvinner, som om ni stoppat den i fickor fulla med hål!</v>
<v n="7">Tänk efter! Tänk på vad ni har gjort och vad det har blivit för resultat!</v>
<v n="8">Sedan kan ni gå upp i bergen och hämta ner timmer och bygga upp mitt tempel! Det kommer att glädja mig, och jag ska visa min härlighet där i templet", säger Herren.</v>
<v n="9">"Nu hoppas ni så mycket men får så lite. Och när ni för hem det ni har fått blåser jag bort det - det räcker inte på långa vägar. Varför? Jo, därför att mitt tempel ligger i ruiner och ni inte bryr er om det. Det enda ni tänker på är era egna hus.</v>
<v n="10">Det är därför jag inte har låtit det regna, så att era skördar blivit dåliga.</v>
<v n="11">Jag har låtit en torka komma över hela landet, en torka som förstör all gröda, vin, oliver och all annan skörd, en torka som får både människor och djur att törsta och svälta och som förstör allt det ni arbetat så intensivt för att skaffa er."</v>
<v n="12">Landshövdingen Serubbabel, Sealtiels son, och översteprästen Josua, Josadaks son, och de få människor som fanns i landet lyssnade då till Haggais budskap och började allvarligt ropa till Herren, sin Gud.</v>
<v n="13">Då talade Herren till dem på nytt genom sin profet Haggai och sa: "Jag är med er och ska välsigna er."</v>
<v n="14">Och Herren inspirerade Serubbabel och Josua och hela folket att bygga upp templet. De samlades så på den tjugofjärde dagen i sjunde månaden av Darejaves andra regeringsår och började bygga på Herrens tempel.</v>
</c>
<c n="2">
<v n="1" t="2">Den tjugoförsta dagen i sjunde månaden samma år gav Herren dem detta budskap genom Haggai:</v>
<v n="3">"Fråga landshövdingen, översteprästen och alla som bor kvar i landet:</v>
<v n="4">Vilka av er kommer ihåg templet som det såg ut en gång? Det var underbart vackert och kan inte jämföras med det ni nu ser framför er.</v>
<v n="5">Men var vid gott mod, Serubbabel och Josua och alla ni andra. Fatta mod och arbeta, för 'jag ska vara med er', säger Herren, härskarornas Gud.</v>
<v n="6">'När ni lämnade Egypten lovade jag ju att min Ande skulle bli kvar hos er, och därför ska ni inte vara rädda.'</v>
<v n="7">För Herren, härskarornas Gud, säger: 'Om en kort liten tid ska jag få både himmel och jord att bäva, både havet och det förtorkade landet.</v>
<v n="8">Jag ska skaka om alla folk. Deras skatter ska samlas i detta tempel, och jag ska låta min härlighet uppenbaras där', säger Herren, härskarornas Gud.</v>
<v n="9" t="10">'Den kommande härligheten ska bli större än den som har varit! Allt silver och guld tillhör nämligen mig. Och här ska också friden råda', säger Herren."</v>
<v n="11">På den tjugoförsta dagen i nionde månaden av kung Darejaves andra regeringsår frambar Haggai detta budskap från Herren:</v>
<v n="12">"Fråga prästerna om lagen och säg:</v>
<v n="13">'Om någon av er bär ett heligt offer i sin mantel och då råkar komma i beröring med bröd, vin, kött eller annan mat, kommer då också detta att bli heligt?' Nej", svarade prästerna. "Helighet överförs inte på det sättet."</v>
<v n="14">Då frågade Haggai: "Men om någon rör vid en död och på så sätt blir oren och sedan råkar komma i beröring med någonting, blir detta då orenat?Ja", svarade prästerna.</v>
<v n="15">Då talade Haggai å Herrens vägnar till folket: "Ni orenade era offer genom er själviskhet och era ogudaktiga hjärtan, och ni orenade inte bara era offer utan allting annat som ni menade vara en gudstjänst åt mig,</v>
<v n="16">och så blev allting fel. Men nu har allt blivit annorlunda, därför att ni har börjat bygga upp mitt tempel.</v>
<v n="17" t="18">Förut fick ni bara tio mått säd vid en skörd där ni väntade tjugo, och vinskörden blev inte ens hälften av vad ni hade tänkt er. Jag lönade ert arbete med rost, mögel och hagel. Och ändå vägrade ni att vända tillbaka till mig", säger Herren.</v>
<v n="19" t="20">"Men kom ihåg detta: Från och med i dag, den tjugoförsta dagen i nionde månaden, den dag då grunden till templet blev färdig, ska jag välsigna er. Lägg märke till att jag ger detta löfte innan ni ens har börjat bygga på själva templet och innan ni bärgat in er skörd och innan vingårdar, fikonträd, granatträd och olivträd har gett sin skörd. Från och med denna dag ska jag välsigna er."</v>
<v n="21">Samma dag kom ännu ett budskap från Herren till Haggai:</v>
<v n="22">"Säg till Serubbabel, landshövdingen i Juda: 'Jag ska få himmel och jord att bäva,</v>
<v n="23">och jag ska störta omkull kungatroner och göra slut på kungadömens makt.Jag ska göra slut på arméernas styrka, och bröder och vänner ska döda varandra.</v>
</c>
</b>
<b n="Sakaria">
<c n="1">
<v n="1">I åttonde månaden av kung Darejaves andra regeringsår kom detta budskap 	till profeten Sakarja, Berekjas son och Iddos sonson:</v>
<v n="2">Herren var mycket vred på era förfäder.</v>
<v n="3">Därför vill han att ni ska komma tillbaka till honom så att han kan komma tillbaka till er.</v>
<v n="4">Handla inte som era förfäder gjorde! Profeterna på den tiden vädjade ju förgäves till dem att de skulle vända om från sina ogudaktiga vägar."Kom tillbaka till mig", uppmanade Herren dem, men de brydde sig inte om att lyssna och göra som han sa.</v>
<v n="5" t="6">Era förfäder och deras profeter är för länge sedan döda, men kom ihåg vad de fick lära sig: att Guds ord består! Herren tvingades alltså att straffa dem, och till slut gjorde de bättring."Vi har fått vad vi förtjänat, och Gud hade ju varnat oss", sa de.</v>
<v n="7">Den tjugofjärde dagen i elfte månaden samma år kom ett nytt budskap till Sakarja i en syn under natten:</v>
<v n="8">Jag såg en man på en röd häst bland myrtenträden vid flodstranden. Bakom honom stod flera röda, bruna och vita hästar med sina ryttare.</v>
<v n="9">Bredvid mig stod en ängel, och jag frågade honom: "Herre, vad menas med alla dessa hästar? Varför står de här?Det ska jag visa dig", svarade han.</v>
<v n="10">Då sa ryttaren på den röda hästen: "Herren har sänt dem ut över jorden för hans räkning."</v>
<v n="11">Ryttarna på de andra hästarna rapporterade då till Herrens ängel: "Vi har besökt hela jorden, och överallt är det lugnt och fridfullt."</v>
<v n="12">När han hörde detta bad Herrens ängel: "Herre, härskarornas Gud, nu har din vrede mot Jerusalem och Juda städer varat i sjuttio år. Hur länge dröjer det innan du tänker visa barmhärtighet mot dem?"</v>
<v n="13">Herren svarade ängeln som stod bredvid mig och talade tröstande till honom.</v>
<v n="14">Då sa ängeln: "Ropa ut detta budskap från Herren: Tror du inte att jag bryr mig om vad som händer med Juda och Jerusalem? Jag har omsorg om Jerusalem, jag älskar min heliga stad.</v>
<v n="15">Men jag är verkligen vred på hednafolken som känner sig så säkra, för även om jag bara var missnöjd till en del med mitt folk, så har de plågat mitt folk mer än de borde.</v>
<v n="16">Därför säger Herren: Jag har vänt tillbaka till Jerusalem full av barmhärtighet. Mitt tempel ska byggas upp på nytt, men också hela Jerusalem.</v>
<v n="17">Säg det igen: Herren, härskarornas Gud, förklarar att Israels städer på nytt ska få välstånd och överflöd, och Herren ska hjälpa Jerusalem och välsigna det och bo där."</v>
<v n="18">Jag lyfte blicken och fick se fyra horn.</v>
<v n="19">"Vad är det där för något?" frågade jag ängeln.Han svarade: "De föreställer de fyra världsriken som har förskingrat Juda, Israel och Jerusalem."</v>
<v n="20">Sedan visade Herren mig fyra smeder.</v>
<v n="21">"Vad ska dessa män göra? "frågade jag.Ängeln svarade: "De föreställer de riken som gjorde slut på de fyra hornens makt och har kommit för att bearbeta dem på städet och sedan kasta bort dem."</v>
</c>
<c n="2">
<v n="1">När jag såg mig omkring fick jag se en man som hade en måttstock i handen.</v>
<v n="2">"Vart är du på väg?" frågade jag."Till Jerusalem för att mäta stadens längd och bredd", svarade han.</v>
<v n="3">Då gick ängeln jag talade med iväg för att träffa en annan ängel som kom gående mot honom.</v>
<v n="4">"Gå och säg till den unge mannen", sa den andra ängeln, "att det en gång ska bli så mycket folk i Jerusalem att staden inte kan rymma dem allesammans. Många ska bli tvungna att bo utanför murarna med all sin boskap, men ändå ska de alla kunna vara trygga.</v>
<v n="5">Herren själv ska vara en eldsmur omkring dem och hela Jerusalem, och hans härlighet ska vara över staden.</v>
<v n="6" t="7">'Kom, fly från landet i norr, från Babylon', säger Herren till alla dem som bor där i landsflykt. 'Jag skingrade er i alla väderstreck, men jag ska föra er tillbaka. Fly, fly till Sion nu!' säger Herren.</v>
<v n="8">Härlighetens Herre har sänt mig mot folken som förtryckte er, för den som skadar er ger sig på Herrens ögonsten!</v>
<v n="9">'Jag ska lyfta min hand mot dem, och deras slavar ska bli deras herrar. Då ska ni förstå att det var Herren, härskarornas Gud, som sände mig.</v>
<v n="10">Sjung, Jerusalem, och var glad! Jag har kommit för att bo hos dig', säger Herren.</v>
<v n="11" t="12">'Vid den tiden ska många folk vända om till Herren, och de ska också få vara mitt folk. Jag ska bo bland dem allesammans. Då ska ni förstå att det var Herren, härskarornas Gud, som sände mig till er. Juda ska vara Herrens ögonsten i det heliga landet, och Jerusalem är staden som han älskar allra mest.'</v>
<v n="13">Var stilla inför Herren, alla människor, för han har kommit till jorden från himlen, från sitt heliga hem."</v>
</c>
<c n="3">
<v n="1">Sedan visade ängeln mig översteprästen Josua som stod inför Herrens ängel, och Satan var också där vid ängelns högra sida med anklagelser mot Josua.</v>
<v n="2">Herren sa till Satan: "Jag förkastar dina anklagelser, Satan. Ja, jag, Herren, gör det, för jag ska vara barmhärtig mot Jerusalem. Jag har bestämt mig för att visa barmhärtighet mot Josua och hans folk. Han är som ett brinnande vedträ ryckt ur elden."</v>
<v n="3">Men Josuas kläder var orena, då han stod inför Herrens ängel.</v>
<v n="4">Då sa ängeln till de övriga som stod där: "Ta av honom hans kläder." Sedan vände han sig till Josua och sa: "Jag har tagit bort din synd, och nu ska jag klä dig i högtidskläder."</v>
<v n="5" t="6">"Kan ni inte ge honom en ren turban också att sätta på huvudet?" sa jag. Då satte de en turban på hans huvud. Herrens ängel gav sedan Josua denna uppmaning:</v>
<v n="7">"Herren, härskarornas Gud, säger: 'Om du följer de stigar som jag visar dig och gör allt som jag säger åt dig, då ska du få tjäna i mitt tempel och vakta det, så att det förblir heligt. Du ska få vara i min närhet tillsammans med dessa änglar.</v>
<v n="8">Lyssna på mig, Josua, du överstepräst, och alla ni andra präster, för ni är förebilder på det goda som ska komma. Josua representerar min tjänare, den nya gren som ska växa ut.</v>
<v n="9">All makt ska ges åt honom, och han ska bli hörnstenen i templet som Josua står bredvid. På stenen ska jag skriva: Jag ska förlåta detta lands synd på en enda dag.</v>
<v n="10">Efter den dagen ska ni leva i frid och trygghet, och var och en av er ska ha sitt eget hem dit ni kan inbjuda era grannar.'"</v>
</c>
<c n="4">
<v n="1">Då väckte mig ängeln som hade talat med mig, precis som om jag hade sovit.</v>
<v n="2">"Vad ser du nu?" frågade han.Jag svarade: "Jag ser en ljusstake av guld med sju oljelampor, och längst upp finns en behållare för olivoljan till lamporna, och oljan rinner ut till dem genom sju rör.</v>
<v n="3">Och jag ser två olivträd utskurna på ljusstaken, ett på var sida om behållaren.</v>
<v n="4">Vad är det för något?" frågade jag. "Vad betyder det?"</v>
<v n="5">"Vet du verkligen inte det?" svarade ängeln."Nej", sa jag, "det vet jag inte."</v>
<v n="6">Då sa han: "Detta är Guds budskap till Serubbabel: 'Inte med makt och inte med kraft utan genom min Ande ska ni lyckas och ha framgång, även om ni är svaga och inte så många', säger Herren, härskarornas Gud.</v>
<v n="7">Därför kan inte något berg, hur stort det än är, stå emot Serubbabel! Det kommer att jämnas med marken framför honom! Serubbabel ska slutföra tempelbygget med jubel och tacksägelse över Guds barmhärtighet och förklara att allt var gjort av nåd."</v>
<v n="8">Ett annat budskap jag fick från Herren var detta:</v>
<v n="9">"Serubbabel lade grundstenen till templet, och han ska också slutföra arbetet. När det sker ska du förstå att dessa budskap är från Gud, härskarornas Herre.</v>
<v n="10">Förakta inte det som påbörjas i det lilla, för Herrens ögon gläds när han ser arbetet komma igång och Serubbabel i fullt arbete med lodlinan. De sju oljelamporna är Herrens ögon som övervakar hela jorden."</v>
<v n="11">Då frågade jag honom om de två olivträden som stod på var sin sida om ljusstaken,</v>
<v n="12">och om de två olivkvistarna bredvid rören som förde oljan till lamporna.</v>
<v n="13">"Vet du inte vad det betyder?" frågade han."Nej", svarade jag.</v>
<v n="14">Han sa: "De representerar de två män som Gud, den Allsmäktige, hela jordens Herre, har smort och utvalt att tjäna honom, nämligen härskaren Serubbabel och prästen Josua."</v>
</c>
<c n="5">
<v n="1">Jag såg upp igen och fick då se en pergamentrulle som svävade i luften.</v>
<v n="2">"Vad ser du?" frågade han."En flygande pergamentrulle!" svarade jag. "Den ser ut att vara tio meter lång och fem meter bred!"</v>
<v n="3">Då sa han: "Bokrullen du ser innehåller Guds förbannelse som går ut över hela landet. Den säger att var och en som stjäl och bedrar, och var och en som ljuger och vittnar falskt har dömts till döden."</v>
<v n="4">"Jag ska sända denna förbannelse in i alla tjuvars hem och till alla som ljuger trots att de svurit vid mitt namn", säger Herren, härskarornas Gud. "Min förbannelse ska förbli över deras hus och fullständigt förgöra dem."</v>
<v n="5">Ängeln lämnade mig för en stund men kom sedan tillbaka och sa: "Lyft blicken och lägg märke till vad som händer!"</v>
<v n="6">"Vad är det jag ser?" frågade jag. "Det är en korg fylld med all den synd som finns i hela landet", svarade han.</v>
<v n="7">Plötsligt lyftes locket av, och jag kunde se att en kvinna satt i korgen!</v>
<v n="8">"Hon föreställer ondskan", sa han, och tryckte ner kvinnan i korgen igen och lade på locket.</v>
<v n="9">Sedan fick jag se två andra kvinnor komma flygande genom luften mot oss, och de hade vingar som liknade storkens. De tog korgen mellan sig och flög iväg med den.</v>
<v n="10">"Vart ska de ta vägen med henne?" frågade jag ängeln.</v>
<v n="11">"Till Babylon", svarade han. "Där hör hon hemma och där ska hon stanna."</v>
</c>
<c n="6">
<v n="1">När jag sedan tittade upp fick jag se fyra vagnar komma fram mellan vad som såg ut att vara två berg av koppar.</v>
<v n="2">Den första vagnen drogs av röda hästar, den andra av svarta,</v>
<v n="3">den tredje av vita hästar och den fjärde av spräckliga hästar.</v>
<v n="4">"Vad menas med detta?" frågade jag ängeln.</v>
<v n="5">"Dessa är de fyra himmelska andar som står inför hela jordens Herre. De ska nu fara ut för att göra sin tjänst.</v>
<v n="6">Vagnen som dras av de svarta hästarna ska köra norrut, och den med de vita hästarna ska följa efter, medan vagnen med de spräckliga hästarna vänder sig mot söder."</v>
<v n="7">De starka hästarna var mycket otåliga att få ge sig ut över jorden, och Herren sa till dem: "Besök hela världen!" Då gav de sig genast i väg på sitt uppdrag.</v>
<v n="8">Därefter ropade ängeln till mig och sa: "De som for norrut ska verkställa Guds domar och stilla hans vrede."</v>
<v n="9">I ett annat budskap sa Herren:</v>
<v n="10" t="11">"Heldai, Tobia och Jedaja ska komma med gåvor av silver och guld från de landsflyktiga judarna i Babylon. Samma dag de kommer ska du möta dem hemma hos Josia, Sefanjas son, där de kommer att ta in. Gör en krona av guldet och silvret som de har med sig. Sätt den på översteprästen Josuas, Josadaks sons, huvud.</v>
<v n="12">Berätta för honom vad Herren, härskarornas Gud, säger: 'Du representerar den som ska komma, han vars namn ska vara "Grenen" och som ska växa ut och bygga upp Herrens tempel.</v>
<v n="13">Honom tillhör äran och makten. Han ska regera som både kung och präst i fred och harmoni!'</v>
<v n="14">Placera sedan kronan i templet till minne av Heldai, Tobia, Jedaja och Hen, Sefanjas son.</v>
<v n="15">Dessa män representerar många andra som en dag ska komma från avlägsna länder för att bygga upp Herrens tempel. När detta händer ska ni veta att mina budskap har varit från Gud, härskarornas Herre. Detta ska ske om ni mycket noga lyder de bud ni fått av Herren, er Gud."</v>
</c>
<c n="7">
<v n="1">Ännu ett budskap från Herren kom till mig. Det var på den fjärde dagen i nionde månaden av kung Darejaves fjärde regeringsår.</v>
<v n="2">Judarna i Betel hade sänt Sareser, Regem-Melek och deras män till Herrens tempel i Jerusalem för att söka Herrens välsignelse</v>
<v n="3">och rådgöra med prästerna om de skulle fortsätta eller inte med den fasta och de sorgedagar som de hållit under den femte månaden i många år.</v>
<v n="4">Så här svarade Herren:</v>
<v n="5">"När ni kommer tillbaka till Betel ska ni säga till folket och alla prästerna: 'När ni under er sjuttioåriga landsflykt årligen fastade och sörjde i den femte och den sjunde månaden, var ni då verkligen uppriktiga och ville lämna era synder och vända om till mig? Nej, inte alls!</v>
<v n="6">Och inte ens nu tänker ni på mig under era heliga fester, utan ni är bara intresserade av att festa och fira.</v>
<v n="7">Redan för länge sedan, när Jerusalem var rikt och levde i lugn och ro och mycket folk bodde i och omkring staden, varnade profeterna dem för samma sak och förklarade att det skulle leda till katastrof.'"</v>
<v n="8" t="9">Detta budskap kom också från Herren till Sakarja. "Säg till dem att vara ärliga och uppriktiga, att inte ta mutor och att vara barmhärtiga mot varandra.</v>
<v n="10">Sluta upp med att förtrycka änkor och faderlösa, utlänningar och fattiga, och tänk inte ut onda planer mot varandra.</v>
<v n="11">Era förfäder brydde sig inte om detta budskap. De satte fingrarna i öronen och vände sig bort för att slippa höra på mig.</v>
<v n="12">Deras hjärtan blev hårda som flinta, och de var rädda att höra vad Herren, härskarornas Gud, genom sin Ande och profeterna, befallde i de lagar som uppenbarats för dem. Detta är anledningen till den vrede som Gud visade dem.</v>
<v n="13">Jag kallade dem, men de vägrade att lyssna, och när de ropade till mig vände jag mig bort.</v>
<v n="14">Jag skingrade dem åt alla håll till många främmande folk. Deras land blev öde, och ingen for ens därigenom. Det ljuvliga landet låg öde och härjat."</v>
</c>
<c n="8">
<v n="1">På nytt kom ett budskap från Herren till mig:</v>
<v n="2">"Herren, härskarornas Gud, säger: Jag är bekymrad, ja, jag är irriterad över vad alla Jerusalems fiender har gjort.</v>
<v n="3">Nu ska jag återvända till mitt land, och jag ska själv bo i Jerusalem, och den ska kallas Den trogna staden, Det heliga berget och Herrens, härskarornas Guds, berg."</v>
<v n="4">Herren, härskarornas Gud, förklarar att Jerusalem ska ha fred och ro så länge att män och kvinnor än en gång ska kunna bli så gamla att de måste använda käpp när de tar sig fram,</v>
<v n="5">och överallt på torgen ska man se flickor och pojkar leka.</v>
<v n="6">Herren säger: "Även om det låter alltför underbart för er som bara är en liten rest som återstår, så är det enkelt för mig.</v>
<v n="7">Var övertygad om att jag ska rädda mitt folk från öster och väster, vart de än har blivit utspridda.</v>
<v n="8">Jag ska föra dem tillbaka hem, så att de kan få leva i trygghet i Jerusalem. De ska vara mitt folk och jag ska vara deras rättfärdige Gud, och jag ska förlåta dem deras synder!"</v>
<v n="9">Herren, härskarornas Gud, säger: "Tappa inte modet! Fortsätt ert arbete och gör det klart. Ni har lyssnat länge nog! Alltsedan ni började arbetet med grunden till templet har profeterna talat till er om de välsignelser som väntar er när arbetet är färdigt.</v>
<v n="10">Innan ni började fanns det inget arbete, ingen lön, ingen trygghet. Om ni lämnade staden fanns det ingen garanti för att ni skulle kunna komma tillbaka, för brottsligheten var stor och utbredd.</v>
<v n="11">Men allt är annorlunda nu", säger Herren, härskarornas Gud.</v>
<v n="12">"Jag låter er få leva i fred. Era skördar ska bli goda. Vingårdarna ska digna av druvor, marken ska vara bördig och det ska komma rikligt med regn. Alla dessa välsignelser ska mitt folk som bor kvar i landet få del av.</v>
<v n="13">'Du ska bli lika fattig som Juda', brukade hedningarna säga till dem som de ville förbanna! Men nu är det slut med det, för 'Juda' betyder från och med nu välsignelse och inte förbannelse. 'Du ska bli lika rik och lycklig som Juda!' ska man säga. Håll ut! Fortsätt att bygga på templet!</v>
<v n="14" t="15">Om ni gör det, ska jag välsigna er. Jag tänker inte ändra mig. Jag straffade era förfäder som jag hade lovat när de gjorde mig upprörd, men jag tänker inte ändra mitt beslut att välsigna er.</v>
<v n="16">Så här ska ni göra: Tala sanning och var ärliga. Se till att era domstolar dömer rättvist! Håll fred med varandra!</v>
<v n="17">Gör inte varandra illa och svär inte falskt. Jag hatar allt sådant!" säger Herren.</v>
<v n="18">Här är ett annat budskap som kom till mig från Herren, härskarornas Gud:</v>
<v n="19">"Den fasta och sorgetid som ni brukar hålla i den femte, sjunde och nionde månaden ska i stället bli högtider och glädjefester. Ni ska älska sanning och frid.</v>
<v n="20" t="21">Folk ska komma från hela världen till Jerusalem från många olika städer för att få vara med vid dessa högtider. Man ska uppmuntra vänner och bekanta i andra städer och säga: 'Ska vi fara till Jerusalem för att be Herren välsigna oss och vara barmhärtig mot oss? Jag ska resa dit! Följ med du också!'</v>
<v n="22">Ja, många människor, också från stora och mäktiga länder, ska komma till Jerusalem för att be Herren, härskarornas Gud, om välsignelse och hjälp.</v>
<v n="23">Då ska tio män från lika många nationer ta tag i en judes rockärm och säga: 'Kan inte du bli min vän, för jag vet att Gud är med dig.'"</v>
</c>
<c n="9">
<v n="1">Detta är budskapet om Guds förbannelse över Hadraks land och staden Damaskus, för Herren vakar över hela mänskligheten.</v>
<v n="2">"Hamat intill Damaskus är dömt till undergång och Tyrus och Sidon också, trots att de är så företagsamma.</v>
<v n="3">Fastän man i Tyrus har beväpnat sig till det yttersta och blivit så rika på silver och guld att det svämmar över,</v>
<v n="4">ska Herren komma och drabba staden, bränna upp den och vräka hennes befästningar i havet.</v>
<v n="5">Askelon ska se detta och skaka. Gasa ska gripas av förtvivlan och Ekron darra av skräck. Nu försvinner hoppet om att Tyrus ska besegra deras fiender. Gasa ska besegras och kungen dödas, och Askelon ska bli fullständigt utplånat.</v>
<v n="6">Främlingar ska ta över i Asdod, filisteernas rika stad.</v>
<v n="7">Jag ska rycka avguderiet ur hennes mun liksom de blodiga offer hon äter. Alla som överlever ska tillbe Gud och förena sig med Israel. Ekrons filisteer ska gifta sig med judar, precis som jebuseerna i Jerusalem gjorde för länge sedan.</v>
<v n="8">Jag ska beskydda mitt tempel på alla sidor och hindra anfallande arméer att komma in i Israel. Jag ska noga iaktta deras rörelser och hålla dem på avstånd. Ingen främmande förtryckare ska än en gång kunna tränga in i mitt folks land.</v>
<v n="9">Gläd dig, mitt folk! Ropa av fröjd! Se, din kung kommer! Han är den rättfärdige, Segraren, och han kommer ridande på ett åsneföl, i ödmjukhet men också med makt! Ändå rider han i ödmjukhet på en åsnefåle!</v>
<v n="10">Jag ska ta ifrån Israel alla vapen, hästar, vagnar och bågar, och han ska skapa fred mellan folken. Hans rike ska sträcka sig från hav till hav, ja, över hela världen.</v>
<v n="11">På grund av det blodsförbund jag ingick med dig ska du slippa dö ensam och bortglömd.</v>
<v n="12">Kom till denna trygga plats, ni alla fångar, för det finns fortfarande hopp för er! Jag lovar att ge dubbelt igen av mina välsignelser för alla era olyckor!</v>
<v n="13">Juda, du är min båge! Israel, du är min pil! Ja, ni båda ska vara det svärd jag använder mot Greklands söner."</v>
<v n="14">Herren ska leda sitt folk i striden. Hans pilar ska fara fram som blixtar. Herren ska blåsa i basun och dra ut mot sina fiender som en stormvind.</v>
<v n="15">Han ska försvara sitt folk, och de ska besegra sina fiender och trampa dem under sina fötter. De ska få smak på seger och ropa av glädje. I fruktansvärda blodbad ska de slå sina fiender.</v>
<v n="16" t="17">Herren ska rädda sitt folk den dagen och vårda sig om dem som en herde vårdar sig om sina får. De ska stråla i hans land som juveler i en krona. Allt ska bli bländande vackert! Ett överflöd av säd och vin ska få de unga att blomstra, och de ska stråla av hälsa och lycka.</v>
</c>
<c n="10">
<v n="1">Be Herren om regn när våren kommer. Han har makt över stormen och regnet och ska ge er vad ni behöver. Alla fält ska bli saftiga betesmarker.</v>
<v n="2">Det är dåraktigt att be avgudar om något sådant! Spåmännens förutsägelser är bara lögn. Vad är det för glädje med löften som aldrig slår in? Juda och Israel har förts vilse och vandrar omkring utan herde. Alla anfaller dem, därför att de inte har någon som beskyddar dem.</v>
<v n="3">"Jag är rasande på era 'herdar och ledare' och jag ska straffa dem! Herren, härskarornas Gud, har kommit för att hjälpa sitt folk Juda. Jag ska göra dem starka och stolta som en stridshäst.</v>
<v n="4">Från dem ska hörnstenen komma, pelaren som allt hopp hänger på, bågen som vinner slaget och härskaren som råder över hela jorden.</v>
<v n="5">De ska bli väldiga krigare inför Herren där de går fram. Herren är med dem i striden, och deras fiender är dömda till undergång.</v>
<v n="6">Jag ska ge styrka åt Juda, och jag ska rädda Israel. Jag ska återupprätta dem därför att jag älskar dem. Det ska bli som om jag aldrig hade förkastat dem, för jag, Herren, ska höra deras rop.</v>
<v n="7">De ska bli mäktiga soldater. De ska glädja sig som av vin. Deras barn ska också se Herrens barmhärtighet och vara glada. Alla ska glädja sig i Herren.</v>
<v n="8">När jag som deras herde lockar på dem ska de komma springande, för jag har köpt tillbaka dem. De ska bli lika många som förr en gång.</v>
<v n="9">Fastän jag har sått ut dem som säd bland många länder, ska de ändå komma ihåg mig och vända tillbaka till sin Gud. Med alla sina barn ska de komma hem igen till Israel.</v>
<v n="10">Jag ska föra dem tillbaka från Egypten och Assyrien och låta dem slå sig ner i Israel, i Gilead och Libanon. Det ska knappast finnas utrymme för dem alla!</v>
<v n="11">De ska kunna vandra tryggt genom svårigheterna, för vågorna ska hållas tillbaka. Nilen ska torka ut, och det ska vara slut på Assyriens och Egyptens makt över mitt folk."</v>
<v n="12">Herren säger: "Jag ska göra mitt folk starkt! De ska gå vart de vill, och de ska stå under mitt beskydd."</v>
</c>
<c n="11">
<v n="1">Var beredd att ta emot din dom, Libanon. Eld ska bränna upp dina skogar.</v>
<v n="2">Gråt, ni cypresser, för alla stora och ståtliga cedrar har fallit. Jämra er, ni Basans ekar, när ni ser täta skogar huggas ner.</v>
<v n="3">Hör hur Israels ledare klagar, därför att deras rikedom är borta. Furstarna ryter som lejon över att deras land ligger skövlat.</v>
<v n="4">Då sa Herren, min Gud, till mig: "Gå och ta tjänst som herde för en hjord med slaktfår.</v>
<v n="5">Det ska vara en bild av hur mitt folk har blivit utnyttjat av andra. Den som köper och slaktar dem blir inte straffad. Den som säljer dem tackar Gud för den förtjänst han gör på dem. Inte ens deras herdar gör livet lättare för dem.</v>
<v n="6">Jag ska inte låta någon av mitt folk komma undan", säger Herren. "De ska hamna i klorna på sina egna onda ledare, och bli dödade av dem. De ska förvandla landet till en vildmark, och jag ska inte på något sätt hindra dem."</v>
<v n="7">Jag skaffade mig två herdestavar. Den ena kallade jag Nåd och den andra Enhet, och jag tog hand om hjorden som jag hade blivit tillsagd.</v>
<v n="8">Efter en månad hade jag blivit av med de tre onda herdarna. Men jag förlorade tålamodet med fåren och de i sin tur hatade mig.</v>
<v n="9">"Nu vill jag inte längre vara er herde", sa jag till dem. "Gå under om ni vill, jag bryr mig inte om er. Fortsätt bara och fördärva er själva!"</v>
<v n="10">Sedan tog jag den stav som jag kallade Nåd och bröt av den, för att därmed visa att jag hade brutit förbundet med alla länder.</v>
<v n="11">Detta blev alltså slutet på överenskommelsen. Några få förstod vad detta betydde och att Gud ville säga dem något.</v>
<v n="12">Jag sa därför till ledarna: "Om ni vill kan ni ge mig i lön vad ni anser att jag har förtjänat. Men gör det bara om ni vill."Då räknade de upp trettio silvermynt som lön åt mig.</v>
<v n="13">"Ta dem och ge dem till krukmakaren", sa Herren till mig. "Detta visar hur lite de uppskattar dig!"Jag tog alltså de trettio silvermynten och kastade dem i tempelkassan åt krukmakaren.</v>
<v n="14">Sedan bröt jag sönder den andra staven, Enhet, för att visa att banden mellan Juda och Israel var brutna.</v>
<v n="15">Herren sa sedan till mig att än en gång gå och skaffa mig arbete som herde. Den här gången skulle jag uppträda som en ansvarslös och dålig herde.</v>
<v n="16">"Det ska vara en bild av hur jag ska låta den här nationen få en herde som inte alls frågar efter dem som håller på att dö, inte söker efter dem som kommit bort, inte sköter om de skadade, inte ger de friska fåren bete och inte bär de lamm som inte kan gå själva", sa Herren till mig. "I stället ska han äta köttet av de feta och till och med riva sönder klövarna på dem för att komma åt allt ätbart.</v>
<v n="17">Ve en sådan värdelös herde som inte bryr sig om hjorden! Guds svärd ska hugga av hans arm och genomborra hans högra öga. Han ska bli försvarslös och tappa förståndet."</v>
</c>
<c n="12">
<v n="1">Detta är Herrens ord till Israel, Herren, som gjort himmel och jord och gett människan hennes ande:</v>
<v n="2">"Jag ska göra Jerusalem och Juda till en giftbägare för alla grannfolk som sänder sina arméer för att omringa dem.</v>
<v n="3">Jerusalem ska bli en tung sten, en börda för hela världen. Alla folk på jorden ska förena sig för att försöka lyfta den, men den kommer att krossa dem.</v>
<v n="4">På den dagen ska jag skapa förvirring bland alla de arméer som drar upp mot henne. Men de ska uppträda som dårar. Jag ska vaka över Juda folk men låta dess fiender bli förblindade", säger Herren.</v>
<v n="5">"Då ska ledarna i Juda stam säga: 'Jerusalems folk har fått sin styrka från sin Gud, Herren, härskarornas Gud.'</v>
<v n="6">Då ska jag göra Juda stam till en liten eld som tänder hela skogen, en brinnande sticka bland sädeskärvar. Den ska förtära grannfolken runt omkring, men Jerusalem ska förbli helt oskadat.</v>
<v n="7">Herren ska låta Juda få uppleva segern först, före Jerusalem, så att inte Jerusalems folk och kung blir högmodiga över framgången.</v>
<v n="8">Herren ska försvara Jerusalems invånare, och de svagaste bland dem ska bli lika starka som kung David! Kungahuset ska vara som en Herrens ängel framför dem!</v>
<v n="9">Min plan är att förgöra alla folk som strider mot Jerusalem.</v>
<v n="10">Över folket i Jerusalem ska jag sända en nådens och bönens ande. De ska se upp till honom som de har genomborrat, sörja honom som man sörjer den ende sonen och gråta som när den förstfödde har dött.</v>
<v n="11">Jerusalems sorg och förtvivlan ska då vara större än sorgen över kung Josia, som dödades på Megiddos slätt.</v>
<v n="12" t="14">Hela Israel ska gråta i djup sorg. Alla ska sörja: kungahuset, profeter och präster och allt folket.Varje familj ska sörja för sig, kvinnorna för sig och männen för sig.</v>
</c>
<c n="13">
<v n="1">Vid den tiden ska en källa öppnas för folket i Israel, en källa som ska rena dem från alla deras synder."</v>
<v n="2">Herren, härskarornas Gud, förklarar: "Då ska jag utplåna varje spår av avgudadyrkan i hela landet, så att man till och med glömmer avgudarnas namn. Alla falska profeter och spåmän ska utrotas,</v>
<v n="3">och om någon kommer med falska förutsägelser, ska hans egna föräldrar döda honom! 'Du är tvungen att dö', ska de säga, 'för du kommer med lögner i Herrens namn.</v>
<v n="4">Ingen ska då berömma sig av sin profetiska gåva! Ingen ska längre våga bära profetkläder.</v>
<v n="5">'Nej', ska den säga som anklagas för att vara en falsk profet. 'Jag är inte profet. Jag är lantbrukare. Redan som ung började jag bruka jorden för att tjäna mitt uppehälle.'</v>
<v n="6">Om då någon frågar: 'Vad är det för sår du har på bröstet och på ryggen? Är det inte märken du har fått i profetisk extas?' ska han svara: 'Nej, det hände hemma, i ett gräl med en av mina vänner!'</v>
<v n="7">Du svärd, vänd dig mot min värdelösa herde, mot den man som stod mig nära", säger Herren, härskarornas Gud. "Slå honom så att fåren skingras och så att lammen och de svaga också drabbas.</v>
<v n="8">Två tredjedelar av Israels folk ska utplånas, men en tredjedel ska bli kvar i landet.</v>
<v n="9">Den tredjedel som överlever ska jag föra genom eld så att den renas, som silver och guld blir renat i eld. De ska be till mig, och jag ska lyssna till dem. Jag ska säga: 'Det här är mitt folk', och de ska säga: 'Herren är vår Gud. '"</v>
</c>
<c n="14">
<v n="1" t="2">Var vakna, för Herrens dag kommer snart! På den dagen ska Herren samla alla folk att strida mot Jerusalem. Staden ska bli intagen, husen ska plundras, byte delas och kvinnor bli våldtagna. Hälften av befolkningen ska föras bort som slavar, och den andra hälften lämnas kvar i det som återstår av staden.</v>
<v n="3">Då ska Herren dra ut i krig och strida mot dessa länder.</v>
<v n="4">Hans fötter ska den dagen stå på Oljeberget, öster om Jerusalem, och Oljeberget ska dela sig så att det uppstår en djup dal från öster till väster. Halva berget ska falla åt norr och halva berget åt söder.</v>
<v n="5">Ni ska fly genom dalen, för den ska sträcka sig ända fram till Asel i öster. Ja, ni ska fly som folket gjorde för länge sedan, vid jordbävningen på kung Ussias tid, och Herren, min Gud, ska komma och alla hans heliga tillsammans med honom.</v>
<v n="6">Solen och månen och stjärnorna ska inte längre skina,</v>
<v n="7">och ändå ska det vara ständig dag. Det är bara Herren som vet hur detta ska ske! Det ska inte längre vara en normal växling mellan dag och natt. När det blir kväll ska det fortfarande vara ljust.</v>
<v n="8">Livgivande vatten ska rinna fram från Jerusalem, både österut mot Döda havet och västerut mot Medelhavet, och det ska flöda fram både vinter och sommar.</v>
<v n="9">Herren ska vara kung över hela jorden. På den dagen ska det bara finnas en Herre, och det är bara hans namn man ska tillbe.</v>
<v n="10">Hela landet från Geba i norr till Rimmon i söder ska utgöra en enda stor slätt. Men Jerusalem ska finnas kvar på sin höjd och täcka området hela vägen från Benjaminsporten till den plats där den gamla porten stod, och från Hörnporten och Hananels torn till de kungliga vinpressarna.</v>
<v n="11">Jerusalems invånare ska slutligen få bo i lugn och ro, och staden ska aldrig mer drabbas av förbannelse eller förstörelse.</v>
<v n="12">Herren ska sända en plåga över alla de folk som stred mot Jerusalem. De ska bli som kringvandrande lik. Deras kött ska ruttna bort, ögonen torka i sina hålor och deras tungor upplösas.</v>
<v n="13">Herren ska skapa panik bland dem, så att man vänder sig mot varandra.</v>
<v n="14">Juda ska också strida i Jerusalem. Alla grannfolkens rikedomar ska beslagtas, stora mängder av silver och guld och dyrbara kläder.</v>
<v n="15">En liknande sjukdom ska drabba hästar, mulåsnor, kameler, åsnor och alla andra djur i fiendens läger.</v>
<v n="16">Men alla de som överlever denna plåga ska varje år resa till Jerusalem för att tillbe kungen, Herren, härskarornas Gud, och för att fira Lövhyddohögtiden.</v>
<v n="17">Den nation som vägrar att komma till Jerusalem för att tillbe kungen, Herren, härskarornas Gud, ska inte få något regn.</v>
<v n="18">Men om man vägrar att komma från Egypten, ska Herren låta dem som bor där drabbas även av andra plågor.</v>
<v n="19">På så sätt ska både Egypten och andra länder bli straffade, om de vägrar att komma till högtiden.</v>
<v n="20">Då ska det stå skrivet på hästarnas bjällror: "Detta är helig egendom", och alla krukor och kokkärl i Herrens tempel ska vara helgade på samma sätt som skålarna vid altaret.</v>
<v n="21">Ja, alla kärl som finns i Jerusalem och Juda ska vara helgade åt Herren, härskarornas Gud, och alla som kommer för att tillbe ska få använda dem för att tillreda sina offer. Det ska inte längre finnas några främlingar eller någon som är oren inne i Herrens, härskarornas Guds tempel!</v>
</c>
</b>
<b n="Malaki">
<c n="1">
<v n="1">Detta är det budskap som Herren gav till Israel genom profeten Malaki.</v>
<v n="2" t="3">"Jag har älskat er innerligt", säger Herren.Men ni svarar: "Jaså? När var det? Och hur?"Herren svarar: "Jag visade min kärlek till er genom att älska er far, Jakob. Jag behövde inte det. Men jag till och med förkastade hans äldre bror Esau och förstörde dennes bergsland, och det som han fick i arv lät jag bli ett tillhåll för öknens schakaler.</v>
<v n="4">Om hans ättlingar skulle komma på tanken att bygga upp ruinerna blir de varnade av Herren, härskarornas Gud, som säger: 'Ni kan ju försöka om ni vill, men jag kommer att riva ner det igen'. Deras land kallas 'Ogudaktighetens land', och folket kallas 'Det folk som Herren inte förlåter'."</v>
<v n="5">Israel, se med dina egna ögon vad Gud gör i världen. Då måste du säga: "Herrens väldiga makt sträcker sig verkligen utanför våra gränser!"</v>
<v n="6">"En son hedrar sin far och en tjänare sin herre. Jag är er far och er herre, men ändå ärar ni mig inte, ni präster, utan ni föraktar mitt namn.När skulle vi ha föraktat ditt namn?" protesterar ni.</v>
<v n="7">"När ni bar fram orena offer på mitt altare.Orena offer? När har vi gjort något sådant?Varje gång ni vanärar Guds altare genom att</v>
<v n="8">säga till folket: 'Det går bra att offra lama djur på Herrens altare, ja, till och med sjuka och blinda djur'. Och ni påstår att detta inte är synd! Försök komma med liknande 'gåvor' till er persiske härskare och se vad han tycker om det!</v>
<v n="9">'Gud, var barmhärtig mot oss' ber ni. 'Gud, ge oss nåd!' Men när ni bär er åt på det sättet med era offer, varför skulle han då bry sig om er över huvud taget?</v>
<v n="10">Tänk om det åtminstone fanns en enda präst bland er, som stängde tempeldörrarna och vägrade förolämpa Gud med sådana offer. Jag är inte nöjd med er", säger Herren, härskarornas Gud, "och jag kan inte ta emot era offer.</v>
<v n="11">Men mitt namn ska bli ärat bland hedningarna från tidiga morgonen till sena kvällen. Runt hela världen ska man tända rökelse och frambära rena offer för att hedra mitt namn, och mitt namn ska äras bland alla folk", säger Herren, härskarornas Gud.</v>
<v n="12">"Ni däremot vanhelgar det och säger att det inte är så noga med mitt altare, och ni uppmuntrar folket att komma med dåliga och sjuka djur och offra dem på altaret åt mig.</v>
<v n="13">'Det är alldeles för svårt att tjäna Herren och göra det han vill', säger ni. Och så sätter ni er upp mot de regler som jag har gett er och som jag vill att ni ska följa. Tänk över det! Stulna, ofärdiga och sjuka djur, som offer åt Gud. Tror ni jag kan ta emot sådana offer?</v>
<v n="14">Förbannad är den som lovar att offra en bock från sin hjord och sedan ersätter den med ett djur som inte är friskt. Jag är en mäktig kung", säger Herren, härskarornas Gud, "och mitt namn ska bli högt ärat bland hedningarna."</v>
</c>
<c n="2">
<v n="1" t="2">Lyssna nu, ni präster, till ett varningens ord från härskarornas Gud:"Om ni inte ändrar er och ärar mitt namn, så ska jag låta förbannelse komma över er i stället för de välsignelser som jag skulle vilja ge er. Ja, jag har faktiskt redan förbannat er därför att ni inte tagit sådant som är betydelsefullt för mig på allvar.</v>
<v n="3">Kom ihåg att jag ska gå till rätta med era barn. Ja, jag ska kasta gödseln från de djur ni offrat åt mig i ansiktet på er, och ni ska själva bli utkastade som dynga.</v>
<v n="4">Då ska ni äntligen förstå att det var jag som gav er denna varning att vända tillbaka till de lagar jag gav er far Levi", säger härskarornas Gud.</v>
<v n="5">"Avsikten med dessa lagar var att ge honom liv och frid, och genom att hålla dem skulle han visa mig respekt och vördnad.</v>
<v n="6">Till folket förmedlade han alla de sanningar han fick från mig, och han varken ljög eller tvekade. Han vandrade i gemenskap med mig och levde ett gott och rättfärdigt liv och omvände många från deras syndiga livsföring.</v>
<v n="7">Från prästernas läppar ska kunskap om Gud ständigt komma, så att folk lär känna Guds lagar. Prästerna är budbärare från härskarornas Gud, och folket bör komma till dem för att få vägledning.</v>
<v n="8">Men absolut inte till er! Ni har lämnat Guds vägar. Genom era 'råd' har många kommit på fall. Ni har brutit Levis förbund och gjort det till en parodi", säger härskarornas Gud.</v>
<v n="9">"Därför har jag sett till att folket föraktar er. Ni har inte varit lydiga mot mig, utan låtit vissa som ni favoriserat bryta lagen utan att bli tillrättavisade."</v>
<v n="10">Vi är alla barn till Abraham, och alla är vi skapade av samme Gud. Ändå är vi trolösa mot varandra och bryter våra förfäders förbund.</v>
<v n="11">I Juda, i Israel och i Jerusalem förekommer förräderi, för männen i Juda har vanhelgat Guds heliga tempel genom att gifta sig med hedniska kvinnor som tillber avgudar.</v>
<v n="12">Herren ska utesluta från sitt förbund varje man som har gjort något sådant, även om han bär fram offer till Herren.</v>
<v n="13">Ändå blöter ni ner altaret med era tårar därför att Herren inte längre bryr sig om era offer och välsignar er med framgång.</v>
<v n="14">"Varför har Gud övergett oss?" ropar ni. Jag ska tala om för er varför: det är därför att Herren har sett ert förräderi, när ni har skilt er från era hustrur, som varit trogna mot er under alla år, era livskamrater som ni lovat att inte överge.</v>
<v n="15">Det var Herren som förenade er. Enligt Guds plan blev ni båda genom äktenskapet ett inför honom. Och vad är det han önskar? Jo, gudfruktiga barn från er förening. Var därför på er vakt! Var trogen mot din ungdoms brud.</v>
<v n="16">Herren, Israels Gud, säger att han hatar skilsmässa lika mycket som ondska och våld. Behärska därför era känslor, och se till att ni inte bryter förbundet med varandra.</v>
<v n="17">Ni har tröttat ut Herren med era ord."Tröttat ut?" säger ni och låtsas vara förvånade. "Hur har vi kunnat trötta ut honom?"Jo, genom att påstå att ont är gott och att det behagar Herren, och genom att säga att Gud inte är så nogräknad och att han inte kommer att straffa er.</v>
</c>
<c n="3">
<v n="1">"Hör här! Jag ska låta min budbärare resa före mig för att bereda väg. Budbäraren med Guds löften, förbundets budbärare som ni väntar på, ska plötsligt komma till sitt tempel. Ja, han ska verkligen komma", säger härskarornas Gud.</v>
<v n="2">"Men vem kan överleva när han visar sig? Vem kan uthärda när han kommer? Han är som guldsmedens eld som renar ädla metaller, och som tvättarens såpa som kan få den smutsigaste mantel fullkomligt ren!</v>
<v n="3">Han ska noga kontrollera att all slagg bränns bort. Han ska rena leviterna, Guds tjänare, rena dem som guld och silver, så att de kan tjänstgöra inför Gud med rena hjärtan.</v>
<v n="4">Då ska Herren ännu en gång med glädje ta emot de offer som bärs fram av folket i Juda och Jerusalem, precis som han gjorde förr.</v>
<v n="5">Ja, då ska jag mycket snabbt straffa synden. Jag ska genast gå till rätta med spåmän och ogudaktiga människor som bedrar andra, med sådana som är otrogna i äktenskapet och med lögnare, med dem som inte betalar ut lön till sina anställda, med dem som utsuger änkor, faderlösa och utlänningar och dem som inte fruktar mig", säger härskarornas Gud.</v>
<v n="6">"Jag är Herren och jag ändrar mig inte. Detta är orsaken till att ni ännu inte blivit utrotade.</v>
<v n="7">Även om ni inte någonsin brytt er om mina lagar kan ni fortfarande få vända tillbaka till mig", säger härskarornas Gud. "Kom till mig, så ska jag förlåta er!"'Men vi har ju aldrig gått bort! 'säger ni. 'Hur ska vi då kunna återvända?'</v>
<v n="8">"Får verkligen en människa stjäla från Gud? Naturligtvis inte! Och ändå har ni stulit från mig.'Vad menar du? När stal vi från dig?' säger ni.Ni har stulit tionde och offergåvor som tillhör mig.</v>
<v n="9">Därför har Guds förbannelse drabbat er, ja, hela folket har stulit från mig.</v>
<v n="10">Ge tionde till mitt förråd så att det alltid finns tillräckligt i mitt tempel. Om ni gör det ska jag öppna himlens fönster och ösa så stora välsignelser över er att ni inte har rum för allt.</v>
<v n="11">Pröva detta och låt mig visa er! Era skördar ska bli stora, för jag ska skydda dem från insekter och sådant som fördärvar. Druvorna ska inte torka innan de hunnit skördas", säger härskarornas Gud.</v>
<v n="12">"Alla människor ska kalla er välsignade, för i hela landet ska det råda lycka och välstånd. Detta är löften från härskarornas Gud.</v>
<v n="13">Er inställning till mig har varit överlägsen och ni har använt hårda ord mot mig", säger Herren."Ändå undrar ni: 'Vad menar du? Vad har vi sagt och gjort som vi inte borde?'</v>
<v n="14" t="15">Lyssna nu noga! Ni har sagt: 'Det är dåraktigt att be till Gud och lyda honom. Vad har det för gott med sig att man följer hans lagar och ångrar synden? Nej, från och med nu ska vi kalla de fräcka välsignade. Inget händer dem som trotsat Gud och det går ju alldeles utmärkt för de ogudaktiga!'"</v>
<v n="16">Men de som fruktade Herren och älskade honom talade då med varandra. Herren skrev då upp namnen på dem som fruktade honom och älskade att tala om honom och tänka på honom.</v>
<v n="17">"De ska vara mina och tillhöra mig på den dag då jag samlar mina egendomar", säger härskarornas Gud. "Jag ska skona dem som en far skonar den son som är lydig och plikttrogen mot honom.</v>
<v n="18">Då ska ni se skillnaden på Guds behandling av goda och onda människor, skillnaden mellan dem som tjänar honom och dem som inte gör det."</v>
</c>
<c n="4">
<v n="1">"Lyssna!" säger härskarornas Gud. "Domens dag kommer, och den är som en brinnande ugn. De stolta och de ogudaktiga ska brinna upp som halm, de ska brinna upp som träd med rot och allt.</v>
<v n="2">Men för er som fruktar mitt namn ska rättfärdighetens sol gå upp med läkedom under sina vingar. Ni ska bli fria och hoppa av glädje, som kalvar på grönbete.</v>
<v n="3">Då ska ni trampa de ogudaktiga som aska under fötterna", säger härskarornas Gud.</v>
<v n="4">"Kom ihåg att lyda de lagar jag gav er genom min tjänare Mose på berget Horeb.</v>
<v n="5">Jag ska sända en annan profet, som är lik Elia, innan Herrens dag kommer med sin fruktansvärda dom.</v>
<v n="6">Det han predikar ska föra föräldrar och barn tillsammans igen, så att de blir ett hjärta och en själ. De ska förstå att om de inte gör bättring så ska jag komma och fullkomligt förstöra deras land."</v>
</c>
</b>
<b n="Matteus">
<c n="1">
<v n="1">Detta är Jesu Kristi förfäder, från kung David och Abraham:</v>
<v n="2">Abraham, Isak, Jakob (Jakob var far till Judas och hans bröder),</v>
<v n="3">Judas, Peres och Sera (deras mor hette Tamar), Hesron,</v>
<v n="4">Ram, Amminadav, Nahshon,</v>
<v n="5">Salma, Boas (hans mor hette Rahav), Oved (hans mor hette Rut), Ishai</v>
<v n="6">Kung David, Salomo (hans mor var Urias hustru),</v>
<v n="7">Rehabeam, Avia, Asa,</v>
<v n="8">Josafat, Joram, Ussia,</v>
<v n="9">Jotam, Ahas, Hiskia,</v>
<v n="10">Manasse, Amon, Josia,</v>
<v n="11">Jojakin och hans bröder (födda vid tidpunkten för fångenskapen i Babylon)</v>
<v n="12">Och efter fångenskapen: Shealtiel, Serubbabel,</v>
<v n="13">Avihud, Eljakim, Asor,</v>
<v n="14">Sadok, Akim, Elihud,</v>
<v n="15">Elasar, Mattan, Jakob,</v>
<v n="16">Jakob var far till Josef. (Josef var Marias man, och hon var mor till Jesus Kristus, Guds Son).</v>
<v n="17">Detta är de fjorton generationerna från Abraham till kung David, de fjorton generationerna från kung David till fångenskapen och de fjorton generationerna från fångenskapen till Kristus.</v>
<v n="18">När Jesus Kristus föddes gick det till så här: Hans mor Maria var förlovad och skulle gifta sig med Josef. Men redan innan de gift sig väntade hon barn genom den helige Ande.</v>
<v n="19">Josef, hennes blivande man, såg då ingen annan utväg än att i tysthet bryta förlovningen. Han ville leva efter Guds bud, men inte heller skämma ut Maria offentligt.</v>
<v n="20">Medan han alltjämt grubblade över hur han skulle lösa problemet visade sig en ängel för honom i en dröm.Ängeln sa: "Josef, du Davids son, tveka inte att gifta dig med Maria! Barnet i henne har nämligen blivit till genom den helige Ande.</v>
<v n="21">Hon kommer att få en son, och du ska kalla honom Jesus (det betyder Frälsare), för han ska frälsa sitt folk från deras synder.</v>
<v n="22">På detta sätt kommer det som Gud sagt genom profeterna att uppfyllas:</v>
<v n="23">'Lyssna! Den unga flickan ska bli med barn och föda en son, och han ska kallas Immanuel (det betyder Gud är med oss).'"</v>
<v n="24">När Josef vaknade gjorde han som ängeln hade befallt och gifte sig med Maria,</v>
<v n="25">men de hade inget sexuellt samliv förrän sonen hade fötts. Och Josef kallade honom Jesus.</v>
</c>
<c n="2">
<v n="1">Jesus föddes i staden Betlehem i Judeen under kung Herodes regeringstid.Vid den tiden kom några österländska stjärntydare och frågade:</v>
<v n="2">"Var finns judarnas nyfödde kung? Vi har sett hans stjärna gå upp långt borta i öster och har kommit för att tillbe honom."</v>
<v n="3">Kung Herodes blev skräckslagen av deras fråga, och hela Jerusalem började surra av rykten.</v>
<v n="4">Han samlade judarnas religiösa ledare till ett möte och frågade dem: "Har profeterna sagt något om var Messias ska födas?"</v>
<v n="5">"Ja, i Betlehem", svarade de. "Så här skrev nämligen profeten Mika:</v>
<v n="6">'Hör Betlehem, du är långtifrån en obetydlig stad i Juda. Från dig ska en härskare komma, och han ska regera över mitt folk Israel.'"</v>
<v n="7">Då kallade Herodes i hemlighet till sig stjärntydarna. Vid detta möte meddelade de honom den exakta tidpunkten då de först hade sett stjärnan. Sedan sa han till dem:</v>
<v n="8">"Res till Betlehem och leta efter barnet. Och när ni har hittat det, så kom tillbaka och tala om det för mig, så att jag också kan fara dit och tillbe det."</v>
<v n="9">Efter samtalet med kungen gav stjärntydarna sig iväg. Då visade sig stjärnan igen! Den gick före dem tills den stannade över Betlehem.</v>
<v n="10">Och deras glädje visste inga gränser!</v>
<v n="11">De gick in i huset, och när de såg barnet och hans mor Maria föll de på knä för honom och hyllade honom. Sedan tog de fram sina presenter av guld, rökelse och myrra och gav till honom.</v>
<v n="12">Men när de återvände till sitt eget land reste de inte genom Jerusalem för att rapportera till kung Herodes. Gud hade nämligen i en dröm varnat dem för att göra det, och därför tog de en annan väg.</v>
<v n="13">När de hade rest visade sig en Herrens ängel för Josef i en dröm. Ängeln sa: "Stig upp och fly till Egypten med barnet och hans mor och stanna där tills jag säger till, för kung Herodes kommer att försöka döda barnet."</v>
<v n="14">Medan det fortfarande var natt for Josef till Egypten tillsammans med Maria och barnet,</v>
<v n="15">och de stannade där tills kung Herodes dog. På detta sätt uppfylldes det som profeten Hosea förutsagt: "Jag har kallat min son från Egypten."</v>
<v n="16">Herodes blev rasande när han förstod att stjärntydarna hade lurat honom. Han skickade soldater till Betlehem och gav dem order om att döda alla pojkar som var två år eller yngre, både i staden och på landsbygden runtomkring, eftersom stjärntydarna hade sagt att stjärnan hade visat sig för dem två år tidigare.</v>
<v n="17">Genom Herodes brutala mördande uppfylldes profeten Jeremias ord:</v>
<v n="18">"Jämmerrop hörs från Rama, en ständig klagan. Rakel gråter över sina barn och låter sig inte tröstas, för de har alla dött."</v>
<v n="19">När Herodes hade dött visade sig en Herrens ängel för Josef i en dröm i Egypten och sa till honom:</v>
<v n="20">"Gör dig klar, och ta med dig barnet och hans mor och res tillbaka för de som försökte döda barnet är nu döda."</v>
<v n="21">Josef återvände då genast till Israels land med Maria och barnet.</v>
<v n="22">Men på vägen tillbaka blev han rädd, eftersom han fick veta att Herodes son Archelaos nu hade blivit kung. I en annan dröm blev han varnad att inte resa till Judeen. De fortsatte då i stället till Galileen</v>
<v n="23">och bosatte sig i Nasaret. Därmed uppfylldes det som profeterna förutsagt om Jesus: "Han ska kallas nasaré."</v>
</c>
<c n="3">
<v n="1">Medan de nu bodde i Nasaret började Johannes döparen predika ute i den judiska öknen. Huvudpunkterna i hans budskap var:</v>
<v n="2">"Vänd er bort från era synder! Omvänd er till Gud! Himmelriket är nära."</v>
<v n="3">Profeten Jesaja hade många hundra år tidigare berättat om Johannes uppgift och sagt: "Jag hör ett rop från öknen. Bered vägen för Herren. Räta ut den väg där han ska vandra."</v>
<v n="4">Johannes kläder var vävda av kamelhår, och han bar ett läderbälte. Hans mat bestod av gräshoppor och vildhonung.</v>
<v n="5">Folk från Jerusalem och från hela Jordandalen och från alla delar av Judeen kom ut i öknen för att höra honom predika.</v>
<v n="6">Och när de bekänt sina synder döpte han dem i Jordanfloden.</v>
<v n="7">Men när han såg att också många fariseer och saddukeer kom för att bli döpta kritiserade och varnade han dem:"Ni ormyngel! Hur kan ni tro att ni ska klara er undan Guds kommande dom?</v>
<v n="8">Först måste ni bevisa att ni vänt er bort från er synd genom att göra det som är rätt och riktigt.</v>
<v n="9">Försök inte att komma undan som ni är genom att tänka: 'Vi är trygga, för vi är judar och Abraham är vår stamfar.' Det hjälper inte. Gud kan förvandla de här stenarna till judar!</v>
<v n="10">Yxan är redan satt till roten av träden, och vartenda träd som inte bär frukt ska huggas ner och brännas upp.</v>
<v n="11">Den som omvänder sig från sina synder döper jag i vatten. Men det ska komma en som är större än jag. Han är så mäktig att jag inte är värdig att ens röra vid hans skor! Han kommer att döpa er i den helige Ande och i eld.</v>
<v n="12">Han har skyffeln i handen och han ska noga städa upp på sitt loggolv. Sedan han skilt agnarna från vetet ska han bränna upp dem i en eld som aldrig slocknar, och vetet ska han samla in i ladan."</v>
<v n="13">Också Jesus lämnade sitt hem i Galileen och kom till Jordanfloden för att bli döpt av Johannes,</v>
<v n="14">men Johannes ville inte döpa honom.Han sa: "Det kan inte vara riktigt. Egentligen borde jag bli döpt av dig."</v>
<v n="15">Men Jesus svarade: "Gör det i alla fall, för vi måste göra allt som Gud vill." Då döpte Johannes honom.</v>
<v n="16">I samma ögonblick som Jesus steg upp ur vattnet öppnade sig himlen och han såg Guds Ande komma ner som en duva.</v>
<v n="17">Och en röst från himlen sa:"Detta är min älskade Son, den som jag har utvalt. Jag gläder mig över honom."</v>
</c>
<c n="4">
<v n="1">Sedan blev Jesus ledd ut i öknen av den helige Ande för att djävulen där skulle sätta honom på prov.</v>
<v n="2">Under fyrtio dagar och fyrtio nätter åt han ingenting, och han blev till sist mycket hungrig.</v>
<v n="3">Då kom djävulen till honom och frestade honom. "Gör bröd av dessa stenar", sa han. "Det kommer att bevisa att du är Guds Son".</v>
<v n="4">Men Jesus sa till honom: "Nej! Skriften säger att ingen kan leva av bara bröd. Bara den som tar emot Guds ord och följer det blir mätt."</v>
<v n="5">Sedan tog djävulen honom med till Jerusalem och ställde honom högst uppe på tempelmuren.</v>
<v n="6">"Hoppa ner", sa han, "och bevisa att du är Guds Son! Skriften säger ju: Gud ska sända sina änglar för att skydda dig. De kommer att hindra dig från att krossas mot stenarna här nedanför."</v>
<v n="7">Men Jesus svarade skarpt: "Skriften säger också att man inte ska utmana Herren Gud med dåraktiga handlingar."</v>
<v n="8">Sedan tog djävulen honom till toppen av ett mycket högt berg och visade honom världens alla länder med all deras prakt.</v>
<v n="9">"Jag ska ge dig alltsammans", sa han, "om du bara böjer knä och tillber mig."</v>
<v n="10">"Försvinn, Satan", svarade Jesus honom. "För Skriften säger: 'Du ska bara tillbe Herren, din Gud, och lyda honom.'"</v>
<v n="11">Då gick djävulen sin väg, och änglar kom till Jesus för att betjäna honom.</v>
<v n="12" t="13">När Jesus hörde att Johannes hade blivit fängslad, lämnade han Judeen och återvände till Galileen. Men han slog sig inte ner i sin hemstad Nasaret, utan flyttade till Kafarnaum vid Galileiska sjön, nära det område där de båda stammarna Sebulon och Naftali levde.</v>
<v n="14">Därmed uppfylldes det som profeten Jesaja hade sagt:</v>
<v n="15">"Sebulons land och Naftalis land, utmed sjön, och området bortom floden Jordan, och övre Galileen med dess många olika folkslag -</v>
<v n="16">det folk som bodde där i mörkret fick se ett stort ljus. De satt i dödens land, men ett strålande ljus gick upp över dem."</v>
<v n="17">Från och med nu började Jesus predika och han sa: "Lämna synden, och vänd er till Gud för himmelriket är nära."</v>
<v n="18">En dag när han vandrade längs Galileiska sjön fick han se två bröder: Simon (som senare fick namnet Petrus) och Andreas. De var fiskare till yrket och höll på att lägga ut nät.</v>
<v n="19">Jesus ropade till dem: "Kom med mig så ska jag visa er hur man "fiskar" människor!"</v>
<v n="20">Och de lämnade omedelbart näten och följde honom.</v>
<v n="21">Lite längre bort på stranden såg han två andra bröder, Jakob och Johannes, sitta i en båt med sin far Sebedaios. De höll på att laga nät. Han ropade också på dem, och</v>
<v n="22">genast lade de ifrån sig sina nät, lämnade sin far och följde med Jesus.</v>
<v n="23">Jesus vandrade nu omkring i hela Galileen och undervisade i de judiska synagogorna, och vart han än kom predikade han de goda nyheterna om himmelriket och botade alla slags sjukdomar.</v>
<v n="24">Ryktet om hans under spreds långt utanför Galileens gränser och snart kom sjuka människor ända från Syrien för att bli botade. Och oavsett vilken sjukdom de led eller plågades av, om de var besatta av onda andar, mentalt sjuka eller handikappade, så botade han dem.</v>
<v n="25">Stora folkmassor följde honom vart han än gick - människor från Galileen, Tiostadsområdet, Jerusalem och hela Judeen och till och med från andra sidan Jordan.</v>
</c>
<c n="5">
<v n="1" t="2">En dag när Jesus såg folkmassorna gick han upp på berget tillsammans med lärjungarna och satte sig ner och undervisade dem. Han sa:</v>
<v n="3">"Lyckliga är de ödmjuka! Himmelriket tillhör dem.</v>
<v n="4">Lyckliga är de som sörjer! De ska bli tröstade.</v>
<v n="5">Lyckliga är de milda och anspråkslösa. Hela världen tillhör dem.</v>
<v n="6">Lyckliga är de som hungrar efter rättfärdighet, för de ska bli mättade.</v>
<v n="7">Lyckliga är de omtänksamma och barmhärtiga. Dem ska man visa barmhärtighet.</v>
<v n="8">Lyckliga är de som har rena hjärtan! De ska få se Gud.</v>
<v n="9">Lyckliga är de som strävar efter frid! De ska kallas Guds barn.</v>
<v n="10">Lyckliga är de som förföljs därför att de gör Guds vilja. Himmelriket tillhör dem.</v>
<v n="11">Ja, ni är lyckliga när ni blir hånade och förföljda och man ljuger om er, därför att ni är mina efterföljare.</v>
<v n="12">Gläd er då av hela hjärtat! Er lön ska bli stor i himlen. Och kom ihåg att de gamla profeterna också blev förföljda.</v>
<v n="13">Ni är det salt som bevarar världen från undergång. Men salt som förlorat sin kraft är till ingen nytta. Ni gör heller ingen nytta om ni förlorar er kraft. Man kommer inte att bry sig om er eftersom ni inte lyckas fullgöra er uppgift i världen.</v>
<v n="14">Ni är det ljus som lyser upp världen. Ni liknar en stad uppe på ett berg. En stad uppe på ett berg ses av alla.</v>
<v n="15" t="16">När man tänder en lampa så täcker man ju inte över den, utan tvärtom ställer man den så att den lyser för alla i huset. På samma sätt ska ert ljus lysa för människorna, så att de ser allt gott ni gör och prisar er Far i himlen.</v>
<v n="17">Tro bara inte att jag har kommit för att upphäva Moses lag och det profeterna sagt. Nej, jag har kommit för att uppfylla dem och för att de ska förverkligas.</v>
<v n="18">Jag försäkrar er: Varje ord i lagen ska gälla så länge jorden består och tills dess syfte är uppnått.</v>
<v n="19">Den som bryter ett enda bud, och lär andra att göra likadant, kommer att vara den minste i himmelriket. Men de som håller Guds lagar och lär andra att göra det kommer att bli stora i himmelriket.</v>
<v n="20">Men jag varnar er. Om ni inte har mer att komma med än fariseerna och de judiska ledarna, så kommer ni alls inte in i himmelriket.</v>
<v n="21">I Moses lag lydde regeln: 'Om du dödar någon döms du själv till döden.'</v>
<v n="22">Men jag säger: Om ni bara är arga på någon, om det så är i era egna hem, hänger domen över er! Om ni kallar en vän idiot ska ni ställas till svars för det. Och om ni förbannar honom så väntar er helvetets eld.</v>
<v n="23">Om du därför står inför altaret i templet för att bära fram ett offer åt Gud och plötsligt kommer ihåg att en vän har något emot dig,</v>
<v n="24">så lägg ditt offer framför altaret och gör upp din sak med honom. Kom sedan och bär fram ditt offer till Gud.</v>
<v n="25">Försök att så fort som möjligt komma överens med din fiende innan det är för sent, och han går till domstol, och du blir satt i fängelse,</v>
<v n="26">där du måste stanna tills du betalt vartenda öre på din skuld.</v>
<v n="27">Som ni vet står det i Moses lag: 'Du som är gift ska inte vara otrogen.'</v>
<v n="28">Men jag säger: Den som bara ser på en kvinna med begär i blicken har redan varit otrogen med henne i sitt hjärta.</v>
<v n="29">Om ditt högra öga får dig att synda riv då ut det och kasta bort det. Det är bättre att en del av dig förstörs än att hela du kastas i helvetet.</v>
<v n="30">Och om din hand får dig att synda så hugg av den och kasta bort den, även om det skulle råka vara din högra hand! För det är trots allt bättre än att du kommer till helvetet.</v>
<v n="31">I Moses lag står det också: 'Om någon vill skilja sig från sin fru, så kan han göra det genom att ge henne ett intyg som bevis på skilsmässan!'</v>
<v n="32">Men jag säger att den man som skiljer sig från sin fru, utan att hon varit otrogen, tvingar henne till äktenskapsbrott. Och den som därefter gifter sig med henne gör sig också skyldig till äktenskapsbrott.</v>
<v n="33">Moses lag säger vidare: 'Du ska inte bryta en ed som du avlagt, utan du ska hålla allt som du lovat inför Gud.'</v>
<v n="34">Men jag säger: Avlägg över huvud taget inga eder! Om någon säger: 'Himlen är mitt vittne!' så missbrukar han Guds tron i sina jordiska affärer.</v>
<v n="35">Och om någon tar jorden till vittne så sätter han sig över Gud för jorden är Guds egendom. Ta inte heller Jerusalem till vittne för det är Guds stad.</v>
<v n="36">Säg inte heller: 'Det sätter jag huvudet på!' för du kan inte ens göra ett hårstrå vare sig svart eller vitt.</v>
<v n="37">Säg bara helt enkelt:'Ja, det vill jag' eller 'Nej, det vill jag inte'. Ditt ord är nog. Om du måste ge tyngd åt dina ord med en ed visar det bara att något är galet.</v>
<v n="38">Moses lag säger också: 'Om en man river ut någon annans öga, så måste han betala med sitt eget öga. Om någon slår ut en tand på dig, så slå själv ut en tand på den som gjorde det.'</v>
<v n="39">Men jag säger: Möt inte våld med våld. Om någon ger dig en örfil så vänd den andra sidan till.</v>
<v n="40">Om du ställs inför domstol och man tar ifrån dig skjortan så ge dem rocken också.</v>
<v n="41">Och om någon befaller dig att bära hans packning en mil, så bär den två.</v>
<v n="42">Ge till dem som ber och vänd inte ryggen åt dem som vill låna.</v>
<v n="43">Det finns ett ordspråk som säger: 'Älska era vänner och hata era fiender.'</v>
<v n="44">Men jag säger: Älska era fiender! Be för dem som förföljer er!</v>
<v n="45">Då visar ni att ni verkligen är barn till er Far i himlen. För han låter solen skina på både onda och goda och låter det regna över både rättfärdiga och orättfärdiga.</v>
<v n="46">Vad är det för märkvärdigt med att bara älska dem som älskar er? Till och med brottslingar gör ju det.</v>
<v n="47">Om ni bara hälsar på dem som hälsar på er, vad är det för märkvärdigt med det? Till och med de som inte känner Gud gör ju det.</v>
<v n="48">Ni ska vara fullkomliga liksom er Far i himlen är fullkomlig."</v>
</c>
<c n="6">
<v n="1">"Var försiktiga! Gör inte det som är gott bara för att man ska lägga märke till er, för då kan ni inte vänta er någon lön av er Far i himlen.</v>
<v n="2">När ni ger en gåva till en tiggare, så ropa inte ut det som hycklarna gör. De basunerar ut sin godhet i synagogorna och på gatorna för att dra uppmärksamheten till sig genom sina goda gärningar! Jag försäkrar er: De har redan fått den lön de ska ha.</v>
<v n="3">Och om du hjälper någon, så gör det hemligt. Din vänstra hand ska inte veta vad den högra gör.</v>
<v n="4">Då kommer din Far som ser allt att belöna dig.</v>
<v n="5">Och nu kommer vi till bönen. Var inte som hycklarna när ni ber. De spelar gudfruktiga genom att be offentligt i gathörnen och i synagogorna där alla kan se dem. De har verkligen ingenting att vänta sig från Gud.</v>
<v n="6">När du ber gå då in i ditt rum och stäng dörren efter dig och be i avskildhet till din Far. Då ska din Far, som känner dina hemligaste tankar, belöna dig.</v>
<v n="7" t="8">Rabbla inte upp samma bön gång på gång. Det gör de som inte känner Gud. De tror att bönen blir besvarad bara man använder många ord. Kom ihåg att er Far vet precis vad ni behöver, innan ni ens ber honom om det!</v>
<v n="9">Be så här i stället:Vår Far i himlen, vi ärar ditt heliga namn.</v>
<v n="10">Vi ber att ditt rike snart ska komma. Låt din vilja ske här på jorden, så som den sker i himlen.</v>
<v n="11">Ge oss vår mat i dag som du brukar,</v>
<v n="12">och förlåt oss våra synder liksom vi förlåter dem som syndar mot oss.</v>
<v n="13">Led oss inte in i frestelser utan befria oss från den Onde. Amen.</v>
<v n="14" t="15">Er himmelske Far kommer att förlåta er, om ni förlåter dem som syndar mot er. Och vägrar ni att förlåta dem, kommer inte han att förlåta er.</v>
<v n="16">Och nu till fastan. När ni fastar - alltså av andliga skäl avstår från mat - så gör det inte offentligt som hycklarna gör. De ser dystra och bedrövade ut för att andra ska lägga märke till dem och tycka att de är andliga. Det är också den enda belöning de kommer att få.</v>
<v n="17">När ni fastar ska ni se så oberörda ut som möjligt.</v>
<v n="18">Låt det vara en hemlighet mellan er och er Far i himlen. Han vet allt och ska belöna er.</v>
<v n="19">Skaffa er inte rikedomar här på jorden. De förlorar snart sitt värde och kan bli stulna.</v>
<v n="20">Samla dem i himlen i stället där de aldrig kommer att förlora sitt värde och där de är säkra för tjuvar.</v>
<v n="21">Om er skatt finns i himlen då kommer också ert hjärta att vara där.</v>
<v n="22">Om ditt öga är rent blir det ljust i ditt inre.</v>
<v n="23">Men om ditt öga är förmörkat av onda tankar och begär så är du i djupt andligt mörker, och det mörkret är verkligen nattsvart!</v>
<v n="24">Ni kan inte tjäna två herrar för då kommer ni att hata den ene och älska den andre. Därför kan ni inte heller leva för Gud och samtidigt lida av penningbegär.</v>
<v n="25">Därför säger jag: Oroa er inte för pengar till mat och dryck och för kläder att ha på kroppen. Livet är mer än att äta och dricka, och en människa betyder mer än kläderna hon har på sig.</v>
<v n="26">Se på fåglarna! De oroar sig inte över vad de ska äta. De behöver inte så eller skörda eller skaffa sig matförråd för er himmelske Far ger dem mat. Och ni är mycket mer värda för honom än de.</v>
<v n="27">Kan all er oro lägga ett enda ögonblick till era liv?</v>
<v n="28">Och varför bekymrar ni er för kläder? Se på liljorna på fälten. De bekymrar sig inte för sina kläder.</v>
<v n="29">Och ändå var inte kung Salomo i all sin prakt så vackert klädd som de.</v>
<v n="30">Och om Gud nu på ett så underbart sätt bryr sig om blommorna, som står här i dag och är borta i morgon, ska han då inte ha omsorg om er? Litar ni alltjämt så lite på Gud?</v>
<v n="31" t="32">Oroa er alltså inte för vad ni ska äta och dricka. Varför är ni som de som inte känner honom? De jagar efter allt detta och bekymrar sig för det. Men er himmelske Far vet redan vad ni behöver.</v>
<v n="33">Och han kommer att med glädje ge er allt vad ni behöver, om ni ger honom första platsen i era liv och lever efter hans vilja.</v>
<v n="34">Bekymra er alltså inte för morgondagen. Även den kommer Gud att ta hand om.</v>
</c>
<c n="7">
<v n="1">"Låt bli att kritisera så blir ni själva inte kritiserade.</v>
<v n="2">Andra kommer nämligen att behandla er som ni behandlar dem.</v>
<v n="3">Du hänger upp dig på din brors små svagheter, men erkänner inte din egen skuld som är långt större.</v>
<v n="4">Du säger till din vän: 'Kom hit så ska jag öppna ögonen på dig så att du ser dina fel! Samtidigt är du blind för din egen synd.</v>
<v n="5">Hycklare! Bekymra dig först om dina egna fel! Sedan kan du försöka hjälpa din bror.Ge inte det som är heligt till människor som inte sätter värde på det.</v>
<v n="6">Och kasta inte bort det som är dyrbart på dem som inte uppskattar det. De kommer bara att smutskasta er tro och sedan angripa er.</v>
<v n="7">Be så ska ni få. Sök så ska ni finna. Knacka på och dörren ska öppnas.</v>
<v n="8">För alla som ber de får, och de som söker, de finner. Om ni knackar på så kommer dörren att öppnas.</v>
<v n="9">Om ett barn ber sin far om en skiva bröd, ger han då barnet en sten i stället?</v>
<v n="10">Eller om barnet ber om en fisk, ger han det då en huggorm? Naturligtvis inte!</v>
<v n="11">Och om ni hårdhjärtade, syndiga människor förstår att ge goda gåvor till era barn, ska inte då er Far i himlen ge goda gåvor till dem som ber honom om det?</v>
<v n="12">Behandla andra så som ni vill att de ska behandla er. Det är Moses lag i ett nötskal.</v>
<v n="13">Man kan bara komma in i himlen genom den trånga porten. Vägen till helvetet däremot är bred, och dess port är vid nog för de stora skaror som väljer denna bekväma väg.</v>
<v n="14">Men porten till livet är trång, och vägen är smal. Det är därför bara några få finner den.</v>
<v n="15">Akta er för falska lärare. De kommer förklädda som oskyldiga får, men i verkligheten är de glupska vargar som vill slita sönder er.</v>
<v n="16">Ni kan upptäcka dem genom deras handlingssätt, på samma sätt som man känner igen ett träd på dess frukt. Man plockar ju inte vindruvor på törnbuskar eller fikon på tistlar.</v>
<v n="17">Olika slags fruktträd känner man lätt igen genom att titta på deras frukt.</v>
<v n="18">Det träd, som bär frukt som smakar bra, bär aldrig oätlig frukt. Och det träd som ger dålig frukt kan inte samtidigt ge god frukt.</v>
<v n="19">De träd, som bär frukt som man inte kan äta, hugger man ner och bränner upp.</v>
<v n="20">Det är alltså på frukten man känner igen ett träd eller en person.</v>
<v n="21">Inte alla som talar som gudfruktiga människor är gudfruktiga. De kanske kallar mig 'Herre', men kommer i alla fall inte till himlen. Den avgörande frågan är om de lyder min Far i himlen.</v>
<v n="22">Vid domen kommer många att säga till mig: 'Herre, Herre, vi talade profetiskt och använde ditt namn för att driva ut onda andar och gjorde många stora under.'</v>
<v n="23">Men jag ska svara: 'Försvinn härifrån! Jag känner er inte och det ni har gjort, har ni gjort utan mig.'</v>
<v n="24">Den som lyssnar till min undervisning och följer den är klok. Han liknar en man som bygger sig ett hus på berggrunden.</v>
<v n="25">Även när det blir skyfall och översvämning, och stormvindarna blåser med våldsam kraft mot huset, så rasar det inte eftersom det är byggt på fast mark.</v>
<v n="26">Men den som hör min undervisning och inte bryr sig om den är en dåre. Han liknar en man som bygger sitt hus direkt på sanden.</v>
<v n="27">När sedan regnet och översvämningen kommer, och stormvindarna blåser mot huset, så faller det ihop med ett stort brak."</v>
<v n="28">Människoskarorna häpnade över det Jesus sa,</v>
<v n="29">för han undervisade med stor auktoritet och inte som de judiska ledarna.</v>
</c>
<c n="8">
<v n="1">När Jesus gick ner från berget följde en stor skara människor efter honom.</v>
<v n="2">Då närmade sig plötsligt en leprasjuk och föll på knä framför honom och bad: "Herre, om du vill så kan du bota mig."</v>
<v n="3">Då rörde Jesus vid mannen. "Det vill jag", sa han. "Du är botad." Och i samma ögonblick blev mannen frisk.</v>
<v n="4">Sedan sa Jesus till honom: "Tala inte med någon om detta, utan gå genast bort till prästen så han kan undersöka dig. Och ta med dig det offer som Moses lag föreskriver så att alla förstår att Gud har botat dig."</v>
<v n="5" t="6">När Jesus kom till Kafarnaum, kom en romersk officer fram till honom och bad att han skulle komma hem till honom och bota hans tjänare, som låg förlamad och med svåra plågor.</v>
<v n="7">"Ja", sa Jesus. "Jag ska komma med och bota honom."</v>
<v n="8" t="9">Då sa officeren: "Herre, jag är inte värd att ta emot dig i mitt hem. Och det är inte nödvändigt för dig att komma. Om du bara här och nu säger: 'Bli frisk', så kommer min tjänare att bli det. Jag vet det för jag lyder själv under mina överordnade officerare, och jag för själv befäl över mina soldater. Och om jag säger till en av dem: 'Gå', så går han, och till en annan: 'Kom', så kommer han, och till min slav: 'Gör det här, eller det där', så gör han det.</v>
<v n="10">Jesus blev mycket förvånad och han vände sig mot folket och sa: "Jag har inte sett en sådan tro hos någon person i hela Israels land!</v>
<v n="11">Och jag säger er att många människor, likt denne romerske officer, ska komma från hela världen och sitta ner i himmelriket tillsammans med Abraham, Isak och Jakob.</v>
<v n="12">Men många israeliter, för vilka riket från början var bestämt, ska kastas ut i mörkret utanför, till den plats där ingen kommer att höra deras gråt och jämmer."</v>
<v n="13">Sedan sa Jesus till den romerske officeren: "Gå hem. Det du tror har hänt!" Och just i det ögonblicket blev pojken frisk.</v>
<v n="14">När Jesus sedan kom hem till Petrus låg Petrus svärmor till sängs med hög feber.</v>
<v n="15">Men så snart Jesus rörde vid hennes hand försvann febern, och hon steg upp och började laga mat till dem.</v>
<v n="16">Samma kväll förde man flera andebesatta människor till Jesus. Och han drev ut de onda andarna med ett enda ord, och alla de sjuka blev botade.</v>
<v n="17">Så uppfylldes Jesajas profetia: "Han tog våra sjukdomar och han bar våra lidanden."</v>
<v n="18">När Jesus såg att det samlades mer och mer folk bad han lärjungarna att göra sig beredda att fara över till andra sidan sjön.</v>
<v n="19">Då sa en av de judiska religiösa ledarna till honom: "Mästare, jag vill följa dig vart du än går!"</v>
<v n="20">Jesus svarade: "Rävarna har lyor och fåglarna har bon, men Människosonen har ingen plats där han kan vila ut."</v>
<v n="21">En annan av hans efterföljare sa: "Herre, jag vill gärna följa dig, men låt mig först gå hem och begrava min far."</v>
<v n="22">Jesus svarade honom: "Följ mig och låt dem som lever utan Gud begrava sina döda."</v>
<v n="23">Sedan steg han i en båt och for över sjön tillsammans med lärjungarna.</v>
<v n="24">Plötsligt blåste en fruktansvärd storm upp med vågor högre än båten. Men Jesus sov.</v>
<v n="25">Då gick lärjungarna fram till honom och väckte honom och började ropa: "Herre, hjälp oss! Vi sjunker."</v>
<v n="26">Men Jesus svarade: "Varför är ni så rädda? Och varför har ni så svårt att tro?" Sedan reste han sig upp och tillrättavisade vinden och vågorna, och stormen avtog och allt blev lugnt.</v>
<v n="27">Lärjungarna blev alldeles häpna. "Vem är han", sa de till varandra, "eftersom till och med vindarna och sjön lyder honom?"</v>
<v n="28">När Jesus och hans lärjungar hade kommit över till andra sidan sjön, till gadarenernas område, kom två män som var besatta av onda andar emot dem. De bodde på gravplatsen och var så våldsamma att ingen vågade gå igenom hela det området.</v>
<v n="29">De började ropa till Jesus: "Vad vill du oss, Guds Son? Du har ingen rätt att plåga oss än."</v>
<v n="30">En svinhjord gick och betade ett stycke därifrån,</v>
<v n="31">och andarna tiggde och bad: "Om du driver ut oss, så skicka då åtminstone in oss i den där svinhjorden."</v>
<v n="32">Jesus sa till dem: "Som ni vill, ge er iväg!"Och de lämnade männen och for in i svinen, och hela hjorden rusade över klippkanten och drunknade i sjön.</v>
<v n="33">Då flydde herdarna till närmaste stad och berättade där om vad som hänt.</v>
<v n="34">Och hela befolkningen kom springande för att få se Jesus, och de bad honom gå därifrån och lämna dem ifred.</v>
</c>
<c n="9">
<v n="1">Sedan steg Jesus i en båt och for över till sin hemstad Kafarnaum.</v>
<v n="2">Det dröjde inte länge förrän några män kom till honom med en förlamad pojke som låg på en bår. När Jesus såg deras tro sa han till den sjuke pojken: "Var inte ledsen, min vän. Jag har förlåtit dina synder!"</v>
<v n="3">"Hädelse! Den mannen gör sig själv till Gud!" sa några av de religiösa ledarna till varandra.</v>
<v n="4">Jesus visste vad de tänkte och frågade dem: "Varför tänker ni onda tankar?</v>
<v n="5">Vilket är lättast att göra? Förlåta honom hans synder eller att bota honom?" Sedan vände han sig till den förlamade pojken och sa:</v>
<v n="6">"Men för att bevisa att Människosonen har makt att förlåta synder här på jorden, säger jag till dig: Stå upp, ta din bår och gå hem!"</v>
<v n="7">Och pojken reste sig upp och skyndade sig hem.</v>
<v n="8">När folket såg vad som hade hänt blev de först förskräckta, sedan började de att lovprisa Gud för att han gett en sådan makt till en människa!</v>
<v n="9">När Jesus gick vidare därifrån fick han se en skatteindrivare, Matteus, sitta utanför tullhuset. "Kom och följ med mig", sa Jesus till honom, och Matteus reste sig och följde med Jesus.</v>
<v n="10">När Jesus och hans lärjungar senare åt middag i Matteus hem fanns det bland gästerna många av hans kolleger men även en del annat ökänt folk.</v>
<v n="11">Fariseerna var upprörda: "Hur kommer det sig att er lärare umgås med sådant slödder?" frågade de lärjungarna.Jesus hörde det och svarade:</v>
<v n="12">"Därför att de som är friska inte behöver någon läkare! Det är de sjuka som behöver det!"</v>
<v n="13">Sedan tillade han: "Gå härifrån och försök förstå vad Gud menar när han säger: 'Det är inte era offer och era gåvor som jag bryr mig om, utan att ni visar medlidande.' Min uppgift här på jorden är att föra syndare tillbaka till Gud, inte att ta mig an dem som redan känner honom."</v>
<v n="14">En dag kom Johannes döparens lärjungar till Jesus och frågade honom: "Varför fastar inte dina lärjungar som vi och fariseerna gör?"</v>
<v n="15">"Ska bröllopsgästerna sörja och vara utan mat medan brudgummen är hos dem?" frågade Jesus. "Den dag kommer när jag inte längre är här. Då kommer de att ha gott om tid att fasta.</v>
<v n="16">Ingen lagar ett gammalt klädesplagg genom att sätta på ett stycke nytt tyg, för det nya tyget kommer att krympa och göra hålet ännu större.</v>
<v n="17">Och inte heller är det någon som häller nytt vin i gamla vinsäckar, för när vinet jäser så spricker säckarna och vinet rinner ut. Nej, nytt vin lagrar man i nya vinsäckar, för då har man båda delarna i behåll."</v>
<v n="18">När han sa detta kom föreståndaren för synagogan på platsen och föll ner framför honom. "Min lilla dotter har just dött", sa han. "Kom och lägg händerna på henne så får hon liv igen."</v>
<v n="19">Medan Jesus och lärjungarna var på väg till hans hus kom</v>
<v n="20">en kvinna, som under tolv år lidit av svåra blödningar. Hon närmade sig Jesus bakifrån och rörde vid tofsen på hans mantel,</v>
<v n="21">för hon tänkte att om hon bara rörde vid honom så skulle hon bli frisk.</v>
<v n="22">Då vände Jesus sig om och fick se henne: "Min dotter", sa han, "var inte orolig! Din tro har botat dig." Och från det ögonblicket var kvinnan frisk.</v>
<v n="23">När Jesus kom fram till synagogföreståndarens hus och mötte alla människor som klagade högljutt och hörde deras begravningsmusik,</v>
<v n="24">sa han: "Gå ut härifrån. Flickan är inte död. Hon sover bara." Då hånlog alla åt honom.</v>
<v n="25">När folket till slut hade gått ut gick Jesus in i rummet där flickan låg. Han tog henne i handen, och hon reste sig upp och var helt frisk.</v>
<v n="26">Berättelsen om det fantastiska som hade hänt spred sig som en löpeld i hela området där omkring.</v>
<v n="27">När Jesus lämnade flickans hem följde två blinda män efter honom och ropade: "Du som är kung Davids son, hjälp oss."</v>
<v n="28">De gick efter honom till det hus där han bodde. Då frågade Jesus dem: "Tror ni att jag kan bota er?Ja, Herre", svarade de. "Det gör vi."</v>
<v n="29">Då rörde han vid deras ögon och sa: "Det ni tror ska ske."</v>
<v n="30">Och plötsligt kunde de se! Men trots att Jesus varnade dem strängt för att berätta detta för någon,</v>
<v n="31">gick snart ryktet om honom över hela staden.</v>
<v n="32">När de hade gått kom man till Jesus med en man som inte kunde tala, därför att en ond ande bodde i honom.</v>
<v n="33">Men Jesus drev ut anden, och med detsamma kunde mannen tala. Och människorna häpnade. "Aldrig förr har vi sett något sådant som detta hända!" utropade de.</v>
<v n="34">Men fariseerna sa: "Varför tror ni att han kan driva ut onda andar? Han är naturligtvis själv besatt av en ond ande, nämligen av Satan, de onda andarnas kung!"</v>
<v n="35">Jesus vandrade omkring och besökte alla städer och samhällen i området. Han undervisade i de judiska synagogorna och spred de goda nyheterna om riket. Och överallt dit han kom botade han människor från alla slags sjukdomar.</v>
<v n="36">När han såg alla dem som följde efter honom, kände han medlidande med dem. De visste inte vad de skulle göra eller vart de skulle vända sig för att få hjälp. De var som får utan herde.</v>
<v n="37">"Skörden är stor men arbetarna är så få", sa han till lärjungarna.</v>
<v n="38">"Be därför den som har ansvaret för skördearbetet att han skickar ut fler arbetare på åkrarna."</v>
</c>
<c n="10">
<v n="1">Vid den tiden kallade Jesus till sig sina tolv lärjungar och gav dem fullmakt att driva ut onda andar och att bota alla slags sjukdomar.</v>
<v n="2">Här följer namnen på dessa tolv: Simon (som senare kom att kallas Petrus), Andreas (Petrus bror), Jakob och Johannes (söner till Sebedaios),</v>
<v n="3">Filippos, Bartolomaios, Tomas, Matteus (skatteindrivaren), Jakob (Alfaios son), Taddaios,</v>
<v n="4">Simon (en medlem av seloternas revolutionära parti) och Judas Iskariot (som senare förrådde honom).</v>
<v n="5">Dessa tolv sände Jesus iväg med följande instruktioner: "Gå inte till samarierna eller till andra folk,</v>
<v n="6">utan bara till Israels folk - Guds förlorade får.</v>
<v n="7">Gå och tala om för dem att himmelriket är nära.</v>
<v n="8">Bota sjuka, väck upp döda, bota leprasjuka och driv ut de onda andarna. Gör allt utan betalning, för också ni har fått det som gåva!</v>
<v n="9">Ta inga pengar med er.</v>
<v n="10">Inte heller någon väska med extra kläder och skor eller någon vandringsstav. Ni kommer att få mat och allt det ni behöver för det är arbetaren värd.</v>
<v n="11">Varje gång ni kommer in i en stad eller en by, så sök upp någon som tar emot er och lyssnar till ert budskap och stanna i hans hem tills ni fortsätter till nästa stad.</v>
<v n="12">Om det visar sig vara ett gudfruktigt hem, ge det då er välsignelse.</v>
<v n="13">Om det inte är det, behåll välsignelsen för er själva.</v>
<v n="14">Och om man inte tar emot er i en stad eller ett hem så bekymra er inte mer om människorna där. Skaka i stället dammet av era fötter och gå därifrån.</v>
<v n="15">Men en sak är säker: Människorna i de onda städerna Sodom och Gomorra kommer att få det lättare på domens dag än dem som inte välkomnar er.</v>
<v n="16">Jag sänder ut er som får bland vargar. Var vaksamma som ormar och beskedliga som duvor.</v>
<v n="17">Men akta er! Ni kommer nämligen att arresteras och ställas inför rätta och bli misshandlade i synagogorna.</v>
<v n="18">Ja, ni ska också för min skull bli anklagade inför kungar och makthavare. Då får ni anledning att berätta för dem om mig - ja, att vittna för världen.</v>
<v n="19">Men när ni ställs inför rätta och man förhör er behöver ni inte oroa er för vad ni ska säga, för ni ska få de rätta orden i rätt ögonblick.</v>
<v n="20">Och det är inte ni som kommer att tala, utan er himmelske Fars ande ska tala genom er.</v>
<v n="21">Bröder ska förråda varandra och låta döda varandra, och föräldrar ska förråda sina egna barn. Och barn kommer att göra uppror mot sina föräldrar och ta livet av dem.</v>
<v n="22">Alla kommer att hata er därför att ni tillhör mig. Men de som håller ut till slutet ska bli frälsta.</v>
<v n="23">När ni blir förföljda i en stad så fly till en annan. Men jag försäkrar er att Människosonen kommer att återvända innan ni hunnit till dem alla!</v>
<v n="24">En elev är inte förmer än sin lärare, och en tjänare står inte över sin herre.</v>
<v n="25">Och både eleven och tjänaren får lov att acceptera att det går med dem som med deras lärare och herre. När nu jag, husets herre, har kallats 'Satan', vad kommer man då inte att säga om er.</v>
<v n="26">Men var inte rädda för dem som hotar er, för den dag kommer när sanningen ska komma fram! Deras hemliga sammansvärjningar kommer då att dras fram i offentlighetens ljus.</v>
<v n="27">Vad jag nu säger er i mörkret ska ni ropa ut när dagen kommer. Och vad jag viskar i era öron ska ni ropa ut från hustaken!</v>
<v n="28">Var inte rädda för dem som bara kan döda kroppen, men inte kan döda själen! Frukta bara Gud, som kan döda både kropp och själ i helvetet.</v>
<v n="29">Inte en enda sparv, hur lite den än är värd, kan falla död till marken utan att er Far vet det.</v>
<v n="30">Till och med vartenda hårstrå på era huvuden är räknade.</v>
<v n="31">Oroa er alltså inte! För honom är ni mycket mer värda än många sparvar.</v>
<v n="32">Om någon offentligt bekänner sig till mig ska jag försvara honom inför min Far i himlen.</v>
<v n="33">Men om någon inte vill kännas vid mig, så ska inte heller jag kännas vid honom inför min Far i himlen.</v>
<v n="34">Inbilla er inte att jag har kommit för att skapa frid på jorden! Nej, snarare tvärtom.</v>
<v n="35">Jag kommer att orsaka splittring så att en son sätter sig upp mot sin far, en dotter mot sin mor, och en svärdotter mot sin svärmor.</v>
<v n="36">De värsta fienderna kommer för många att finnas i deras egna hem!</v>
<v n="37">Om ni älskar er far och mor mer än ni älskar mig, är ni inte värdiga att tillhöra mig. Och om ni älskar er son eller dotter mer än mig, är ni inte värdiga att tillhöra mig.</v>
<v n="38">Och om ni vägrar att ta upp ert kors och följa mig, kan ni inte tillhöra mig.</v>
<v n="39">Om ni klamrar er fast vid livet kommer ni till sist att förlora det, men om ni vågar ge det för min skull, kommer ni att rädda det.</v>
<v n="40">De som tar emot er, tar emot mig. Och när de tar emot mig, tar de emot Gud som har sänt mig.</v>
<v n="41">Om ni tar emot en profet, därför att han är en gudsman, kommer ni att få samma lön som profeten. Och om ni tar emot goda och rättfärdiga män som lever för Gud, ska ni få samma belöning som de.</v>
<v n="42">Ja, om ni så bara ger ett glas friskt vatten till den minst ansedde av mina efterföljare, därför att han tillhör mig, så ska ni verkligen få lön för det."</v>
</c>
<c n="11">
<v n="1">När Jesus hade gett sina tolv lärjungar dessa föreskrifter, gick han vidare för att undervisa och predika i de städer dit han sänt dem.</v>
<v n="2">Johannes döparen, som just då satt i fängelse, hörde om alla de under som Kristus gjorde. Han skickade då iväg sina lärjungar till Jesus för att fråga honom:</v>
<v n="3">"Är du verkligen den som Gud lovat oss, eller ska vi vänta på någon annan?"</v>
<v n="4">Jesus svarade dem: "Gå tillbaka till Johannes och berätta för honom om de under ni har sett mig göra:</v>
<v n="5">blinda har fått sin syn, lama går omkring, leprasjuka har blivit friska, döva hör och döda har fått liv igen. Och berätta för honom att jag predikar de goda nyheterna för de fattiga.</v>
<v n="6">Säg sedan till honom: 'Lyckliga dem som inte tvivlar på mig."'</v>
<v n="7">När de hade gått började Jesus tala om Johannes och vände sig så till folket och frågade: "När ni gick ut till honom i den öde öknen, vad väntade ni er då att få se? Var det ett strå som vajade hit och dit för vinden?</v>
<v n="8">Eller väntade ni er att få se en man klädd som en prins i ett palats?</v>
<v n="9">Eller en Guds profet? Ja, Johannes är mer än en profet.</v>
<v n="10">Han är den man som Skriften talar om, en budbärare som ska gå framför mig för att förkunna min ankomst och förbereda människorna på att ta emot mig.</v>
<v n="11">Av alla människor som fötts här på jorden är ingen större än Johannes döparen. Och ändå kommer de minsta i himmelriket att vara större än vad han är.</v>
<v n="12">Ända från den tid Johannes döparen började att predika och döpa upprättar Gud sitt rike, även om många med våld försöker hindra det.</v>
<v n="13">För lagen och alla profeterna har förutsagt det som nu sker.</v>
<v n="14">Och om ni tror det eller inte, så är han Elia.</v>
<v n="15">Om någon är villig att lyssna, så lyssna nu.</v>
<v n="16">Vad ska jag säga om dessa människor? De är som barn som leker på gatorna och ropar till sina kamrater:</v>
<v n="17">'Vi lekte bröllop, men ni ville inte dansa. Då lekte vi begravning i stället, men ni blev aldrig ledsna.'</v>
<v n="18">Så är det också med Johannes döparen och med mig. Johannes dricker inte vin och går ofta utan mat, och då säger ni: 'Han är galen.'</v>
<v n="19">Men Människosonen äter och dricker, och då beskyller ni honom för att vara en storätare och en drinkare som lever tillsammans med de värsta syndare! Men framstående män som ni kan ju alltid försvara sina motsägelser!"</v>
<v n="20">Sedan började Jesus gå till rätta med de städer där han hade gjort de flesta av sina under, därför att de inte vänt om till Gud.</v>
<v n="21">"Hur fruktansvärt kommer det inte att bli för er som bor i Korasin och Betsaida! För om de under jag gjorde på era gator hade gjorts i hamnstäderna Tyros och Sidon med sin ondska, hade deras invånare bekänt sin synd och gjort bättring för länge sedan.</v>
<v n="22">På domens dag kommer verkligen Tyros och Sidon att få det lättare än ni!</v>
<v n="23">Och Kafarnaum ska fara ner till helvetet, hur berömd staden än är! För om de fantastiska under som jag gjorde där hade utförts i Sodom, så skulle den staden fortfarande ha funnits kvar.</v>
<v n="24">Jag kan försäkra er att Sodom ska slippa lättare undan på domens dag än ni!"</v>
<v n="25">Och Jesus bad denna bön: "Käre Far, du som är Herre över himlen och jorden, jag tackar dig för att du gömmer sanningen för dem som tror att de är kloka, men du visar den för dem som är som barn.</v>
<v n="26">Ja, Far, så har du bestämt."</v>
<v n="27">"Min Far har lagt allt i mina händer. Bara Fadern känner Sonen, och Fadern är känd bara av Sonen och de människor som lär känna Fadern genom Sonen.</v>
<v n="28">Kom till mig så ska jag ge vila åt alla er som arbetar hårt och stapplar under tunga bördor.</v>
<v n="29" t="30">Gå in under mina villkor och låt mig undervisa er! Jag är mild och ödmjuk. Hos mig finner ni det som ger ert liv ro och vila, och jag tvingar inga tunga bördor på er."</v>
</c>
<c n="12">
<v n="1">En dag vandrade Jesus genom några sädesfält tillsammans med sina lärjungar. Det var sabbat, den judiska gudstjänstdagen, och hans lärjungar var hungriga. Därför började de rycka av veteax och äta.</v>
<v n="2">Men några fariseer såg det och protesterade: "Dina lärjungar bryter mot lagen. De skördar på sabbaten."</v>
<v n="3">Men Jesus sa till dem: "Har ni aldrig läst vad kung David gjorde när han och hans vänner var hungriga?</v>
<v n="4">Han gick in i templet, och han och hans män åt av det speciella bröd som bara prästerna fick äta av. De bröt också mot lagen.</v>
<v n="5">Och har ni aldrig läst i Moses lag att prästerna, som tjänstgör i templet, får arbeta på sabbaten?</v>
<v n="6">Och här finns verkligen en som är större än templet!</v>
<v n="7">Men om ni förstod detta Skriftens ord: "Jag älskar barmhärtighet mer än offer", så skulle ni inte ha dömt dem som är oskyldiga.</v>
<v n="8">För Människosonen har rätt att avgöra vad som är tillåtet på sabbaten eller inte."</v>
<v n="9">Sedan gick Jesus till synagogan, och</v>
<v n="10">där fick han se en man som hade en missbildad hand. Fariseerna frågade honom då: "Tillåter lagen att man botar någon på sabbaten?" De hoppades naturligtvis att han skulle svara "ja", så att de kunde få något att anklaga honom för.</v>
<v n="11">Men han svarade: "Om någon av er bara har ett enda får och det faller i en brunn på sabbaten, tar han då inte tag i det och drar upp det samma dag? Naturligtvis gör han det.</v>
<v n="12">Och en människa är mycket mer värd än ett får! Därför är det rätt att göra gott på sabbaten."</v>
<v n="13">Sedan sa han till mannen: "Räck fram din hand." Och när mannen gjorde det blev handen normal, precis som den andra!</v>
<v n="14">Då kallade fariseerna samman ett möte i avsikt att arrestera och döda Jesus.</v>
<v n="15">Men Jesus förstod vad de tänkte och lämnade därför synagogan och gick sin väg. Många följde efter honom och han botade alla sjuka bland dem,</v>
<v n="16">men för att inte väcka misstankar om vem han var, förbjöd han dem att säga något.</v>
<v n="17">Så uppfylldes Jesajas profetia om honom:</v>
<v n="18">"Se på min tjänare! Se min utvalde! Han är min älskade, mitt hjärtas glädje. Jag ska ge honom min Ande och han ska döma folken.</v>
<v n="19">Han griper inte till våld, och han höjer inte rösten!</v>
<v n="20">Han slår inte ner de svaga eller släcker det hopp som tynar. Och en dag ska han lösa alla konflikter,</v>
<v n="21">och han ska vara världens hopp."</v>
<v n="22">Sedan förde man en andebesatt man till honom som var både blind och stum. Och Jesus botade honom, så att han både kunde se och tala.</v>
<v n="23">Folkskaran häpnade. "Kanske Jesus ändå är Messias!" ropade de.</v>
<v n="24">Men när fariseerna hörde om undret sa de: "Han driver ut onda andar med hjälp av Satan, de onda andarnas kung."</v>
<v n="25">Jesus förstod vad de tänkte och svarade: "Ett splittrat rike går under. Och en stad eller ett hem, som är splittrat inbördes, kan inte bestå.</v>
<v n="26">Om Satan driver ut Satan, så strider han mot sig själv och förstör sitt eget rike.</v>
<v n="27">Om det är som ni påstår att jag driver ut onda andar med hjälp av Satan, vilken kraft använder då ert folk när de driver ut dem? Låt dem svara på er anklagelse!</v>
<v n="28">Men om jag driver ut onda andar med Guds Ande, då har gudsriket kommit till er.</v>
<v n="29">Man kan inte behärska Satans rike utan att först binda Satan. Bara då kan onda andar drivas ut!</v>
<v n="30">Den som inte är för mig är emot mig, och den som inte hjälper mig skadar mig.</v>
<v n="31" t="32">Till och med hädelse mot mig eller vilken annan synd som helst kan förlåtas. Alla utom en: om man syndar mot den helige Ande, kommer det aldrig att förlåtas, vare sig i denna världen eller i den värld som ska komma.</v>
<v n="33">Ett träd känns igen på sin frukt. Ett gott träd bär god frukt. Dåliga arter gör det inte.</v>
<v n="34">Ni huggormsyngel! Hur kan onda män som ni tala om vad som är gott och rätt? Det är människans hjärta som bestämmer vad hon säger.</v>
<v n="35">En god människas ord avslöjar de rika skatterna inom henne. En ondsint människa är fylld av gift, och man märker det när hon talar.</v>
<v n="36">Och jag säger er att på domens dag kommer ni att få stå till svars för varje tomt ord ni talar.</v>
<v n="37">Era ord nu avgör ert öde då. Antingen kommer ni att frias genom vad ni sagt, eller också kommer ni att dömas av det."</v>
<v n="38">En dag kom några av de judiska ledarna, tillsammans med fariseerna och bad att få se ett under, som skulle bevisa att han verkligen var Messias.</v>
<v n="39" t="40">Men Jesus svarade: "Det är bara onda människor utan tro som kräver bevis för det. Men de kommer inte att få se något annat än det som hände med profeten Jona! På samma sätt som Jona var i den stora fisken tre dagar och tre nätter, så kommer Människosonen att vara i jordens inre tre dagar och tre nätter.</v>
<v n="41">Invånarna i Nineve ska på domens dag döma er, för de ändrade sig. När Jona predikade för dem övergav de nämligen sitt onda levnadssätt och vände sig till Gud. Men här finns en som är större än Jona, och ni vägrar att tro på honom.</v>
<v n="42">Drottningen av Söderlandet ska på domens dag träda fram som vittne mot detta folk och döma det. Hon kom från ett avlägset land för att lyssna till Salomos visdom. Men här finns en som är större än Salomo, och ni vägrar att tro på honom.</v>
<v n="43" t="45">Detta onda folk är likt en man som är besatt av en ond ande. När den onde anden lämnar honom, irrar den oroligt omkring i öknen tills den finner ett nytt offer. Finner den inget säger den: 'Jag återvänder till den man jag kom ifrån.' Den gör det också och finner mannens hjärta rent, men tomt! Då letar den onde anden reda på sju andra andar, ännu ondare än han själv. Tillsammans tar de sedan kontrollen över mannen. Och så får han det värre än han hade det förut. Så kommer det också att gå för detta onda släkte."</v>
<v n="46" t="47">Medan Jesus talade i det överfulla huset kom hans mor och bröder dit.När då någon sa till honom att de stod utanför och ville tala med honom</v>
<v n="48">frågade han: "Vem är min mor? Och vilka är mina bröder?"</v>
<v n="49">Han pekade sedan på sina lärjungar och sa: "Se, det här är min mor och det här är mina bröder."</v>
<v n="50">Sedan tillade han: "Den som lyder min Far i himlen är min bror, min syster och min mor!"</v>
</c>
<c n="13">
<v n="1">Senare samma dag gick Jesus hemifrån och ner till stranden,</v>
<v n="2" t="3">där en stor folkmassa snart samlades. Därför steg han i en båt och började undervisa från den, medan folket lyssnade på stranden. Han använde sig av många bilder, som till exempel denna:"En lantbrukare gick ut på sina åkrar för att så.</v>
<v n="4">När han sådde föll en del av kornen på stigen bredvid, och fåglarna kom och åt upp dem.</v>
<v n="5">Och en del föll där marken var stenig och där det bara fanns tunt med jord. Plantorna växte snabbt i den grunda jorden,</v>
<v n="6">men i den heta solen torkade de och vissnade och dog, för de hade ytliga rötter.</v>
<v n="7">Andra korn föll bland törnbuskarna, och buskarna kvävde de ömtåliga stråna.</v>
<v n="8">Men en del föll i den goda jorden och gav trettio, sextio och till och med hundra gånger så mycket säd som han hade sått.</v>
<v n="9">Lägg märke till vad jag säger!"</v>
<v n="10">Senare kom hans lärjungar och frågade: "Varför använder du dig alltid av sådana här liknelser?"</v>
<v n="11">Då förklarade han för dem: "Det är bara ni som har fått gåvan att förstå min undervisning om himmelriket. Andra har inte fått den gåvan.</v>
<v n="12" t="13">Den som har ska få mer", sa han till dem, "så att han kommer att äga mycket. Men de som inget äger, ska bli av med också det lilla de har. Det är därför som jag använder dessa berättelser, så att människor ska höra och se, men ändå inte förstå.</v>
<v n="14">Detta stämmer med Jesajas profetia: 'De hör, men förstår inte. De tittar på, men ser ändå inte!</v>
<v n="15">För deras hjärtan är hårda och likgiltiga, deras hörsel är avtrubbad, och de har slutit sina ögon.</v>
<v n="16">Därför ser de inte och hör inte. De förstår inte och vänder sig inte till Gud igen så att jag kan bota dem! Men ni kan känna er lyckliga för era ögon kan se, och era öron kan höra.</v>
<v n="17">Många profeter och rättfärdiga män har längtat efter att se vad ni har sett, och höra vad ni har hört, men inte fått det.</v>
<v n="18">Här är förklaringen till berättelsen om lantbrukaren som sådde säd:</v>
<v n="19">Den hårda stigen, där en del av säden föll, liknar den människas hjärta, som hör de goda nyheterna om riket men inte tar dem på allvar. Och genast är djävulen där och plockar bort säden ur hjärtat.</v>
<v n="20">Den grunda, steniga marken är som den människas hjärta som hör budskapet och tar emot det med verklig glädje,</v>
<v n="21">men som inte har så mycket djup i sig att rötterna kan utvecklas. Efter en tid, då svårigheter eller förföljelser kommer, avtar entusiasmen och hon överger sin tro.</v>
<v n="22">Marken som var täckt av törnbuskar kan jämföras med en människa som hör budskapet, men låter vardagens bekymmer förkväva Guds ord. Hon gör mindre och mindre för Gud.</v>
<v n="23">Men den goda jorden liknar den människas hjärta, som lyssnar till budskapet och förstår det och går ut och för trettio, sextio eller till och med hundra andra in i Guds rike."</v>
<v n="24">Detta är en annan bild som Jesus använde:"Himmelriket kan liknas vid en åker i vilken en lantbrukare sådde god säd.</v>
<v n="25">Men en natt då han sov kom hans fiende och sådde tistlar bland vetet.</v>
<v n="26">När säden började växa, växte också tistlarna.</v>
<v n="27">Lantbrukarens män kom och berättade detta för honom: "Herre, åkern som du sådde den goda säden på är full av tistlar!"</v>
<v n="28">"En fiende måste ha sått dem," förklarade han.Då frågade männen: "Ska vi rycka upp tistlarna?"</v>
<v n="29">"Nej", svarade han, "ni kommer att skada vetet om ni gör det.</v>
<v n="30">Låt båda två växa tillsammans tills det blir dags att skörda. Då ska jag säga till skördemännen att sortera bort tistlarna och bränna upp dem och sedan samla in vetet i ladan."</v>
<v n="31" t="32">Och här följer ännu en annan av hans bilder:"Himmelriket är som ett litet senapsfrö som sås i en åker. Det är det minsta av alla frön. Men det blir störst bland kryddväxterna. Det lilla fröet växer snart upp till ett träd dit fåglarna kommer och finner skydd."</v>
<v n="33">Han använde sig också av denna bild:"Med himmelriket är det som när en kvinna bakar bröd. Hon tar en viss mängd mjöl och blandar samman det med lite jäst och arbetar sedan degen tills jästen helt har trängt igenom den."</v>
<v n="34" t="35">Jesus använde hela tiden dessa bilder när han talade till folket. Han talade faktiskt aldrig till dem utan att åtminstone ta med någon sådan liknelse, eftersom profeterna hade sagt: "Jag ska tala i liknelser, jag ska förkunna hemligheter, gömda sedan tidens början."</v>
<v n="36">Sedan gick han in i huset och lämnade folkskaran utanför, men hans lärjungar bad honom förklara bilden om tistlarna och vetet.</v>
<v n="37">"Det ska jag göra", sa han. "Det är jag som är lantbrukaren och jag sår den goda säden.</v>
<v n="38">Åkern är världen, och säden representerar gudsrikets människor. Tistlarna är de människor som tillhör djävulen.</v>
<v n="39">Fienden, som sådde tistlarna bland vetet, är djävulen. Skörden är tidens slut, och skördemännen är änglarna.</v>
<v n="40">På samma sätt som tistlarna skiljs från vetet och bränns upp, så ska det vara vid tidens slut.</v>
<v n="41">Jag ska sända ut mina änglar, och de ska rensa ut allt ont från Guds rike och allt som leder till synd.</v>
<v n="42">De onda människorna ska de kasta i den brinnande ugnen. Där kommer man att gråta och skära tänder.</v>
<v n="43">Men de rättfärdiga kommer att lysa som solen i sin Fars rike. Lyssna på vad jag säger!</v>
<v n="44">Himmelriket är som en skatt som en man upptäcker i en åker. I sin iver säljer han allt han äger för att få tillräckligt med pengar för att kunna köpa åkern och på så sätt få tag i skatten.</v>
<v n="45">Med himmelriket är det också som när en pärluppköpare är på jakt efter dyrbara pärlor.</v>
<v n="46">Han gör ett verkligt fynd och får tag på en mycket värdefull pärla. Då säljer han allt för att kunna köpa den.</v>
<v n="47" t="48">Himmelriket liknar också ett nät som en fiskare kastar ut i vattnet och får upp fisk av olika slag, både bra och dåliga. När nätet är fullt drar han upp det på stranden och sätter sig ner och sorterar fisken. De ätbara fiskarna lägger han i en korg, men de andra slänger han bort.</v>
<v n="49">Så kommer det att vara vid tidens slut. Änglarna ska komma och skilja de onda människorna från de goda människorna och</v>
<v n="50">kasta de onda i den brinnande ugnen. Där kommer man att gråta och klaga.</v>
<v n="51">Förstår ni det?Ja", sa de, "det gör vi."</v>
<v n="52">Då tillade han: "Det betyder att varje judisk laglärare, som har blivit en lärjunge i Guds rike nu av egen erfarenhet kan berätta om både det nya och det gamla."</v>
<v n="53" t="54">När Jesus hade berättat detta återvände han till sin hemstad Nasaret i Galileen och undervisade där i synagogan och förvånade alla med sin visdom och de under han gjorde.</v>
<v n="55">"Hur är detta möjligt?" undrade folket. "Han är ju bara en snickarson, och vi känner hans mor, Maria, och hans bröder Jakob, Josef, Simon och Judas.</v>
<v n="56">Och hans systrar bor här. Var har han fått allt ifrån?"</v>
<v n="57">Och de retade sig på honom.Då sa Jesus till dem: "En profet blir erkänd överallt utom i sin egen hemstad och bland sitt eget folk!"</v>
<v n="58">Och eftersom de inte trodde på honom gjorde han bara några få under där.</v>
</c>
<c n="14">
<v n="1">När kung Herodes hörde vad man berättade om Jesus</v>
<v n="2">sa han till sina män: "Det måste vara Johannes döparen, som har kommit tillbaka från de döda. Det är därför han kan göra dessa under."</v>
<v n="3">Herodes hade nämligen arresterat Johannes och kastat honom i fängelse därför att Herodias, hans älskarinna, ville det. Hon var egentligen gift med hans bror Filippos,</v>
<v n="4">och Johannes hade sagt att det var fel av Herodes att leva ihop med henne.</v>
<v n="5">Helst av allt skulle Herodes ha velat döda Johannes, men han var rädd att det då skulle bli upplopp eftersom alla människor trodde att Johannes var en profet.</v>
<v n="6">När så Herodes hade sin födelsedag dansade Herodias dotter inför gästerna. Hennes dans behagade Herodes så till den grad</v>
<v n="7">att han lovade att ge henne vad hon än begärde.</v>
<v n="8">Hennes mor viskade då till henne: "Be om Johannes döparens huvud på en bricka."</v>
<v n="9">Kungen blev förskräckt, men på grund av sitt löfte och eftersom han inte ville ta tillbaka det inför gästerna gav han order om att hon skulle få det.</v>
<v n="10">Därför halshöggs Johannes i fängelset,</v>
<v n="11">och man lade huvudet på en bricka och gav det till flickan och hon bar det till sin mor.</v>
<v n="12">Sedan kom Johannes lärjungar för att hämta kroppen och begrava den, och de gick till Jesus för att berätta vad som hänt.</v>
<v n="13">När Jesus fick höra nyheten for han iväg med en båt till en avlägsen plats för att vara för sig själv. Men folkskarorna såg vart han var på väg, och från många byar följde man efter honom till fots.</v>
<v n="14">När Jesus steg ur båten väntade en stor folkmassa på honom, och han fylldes av medlidande med dem och botade dem som var sjuka.</v>
<v n="15">När det blev kväll kom lärjungarna till honom och sa: "Det är dags för kvällsmat för länge sedan, och det finns inget att äta här i öknen. Skicka iväg folket, så att de kan gå till byarna runt om och köpa mat."</v>
<v n="16">Men Jesus svarade: "Det behövs inte, ni kan väl ge dem mat!"</v>
<v n="17">"Kan vi?", utropade de. "Vi har bara fem brödstycken och två fiskar!"</v>
<v n="18">"Ta hit dem", sa han.</v>
<v n="19">Sedan bad han människorna att sätta sig i gräset. Och han tog de fem brödstyckena och de två fiskarna, såg upp mot himlen och tackade Gud för dem. Sedan bröt han itu brödstyckena och gav dem till lärjungarna, och de delade ut dem till folket.</v>
<v n="20">Och alla åt tills de blev mätta. Och när man till slut samlade ihop det som var över blev det tolv fulla korgar.</v>
<v n="21">Det var omkring fem tusen män i folkskaran den dagen, förutom kvinnor och barn.</v>
<v n="22">Omedelbart därefter bad Jesus lärjungarna att sätta sig i båten och fara över till andra sidan sjön. Själv stannade han kvar för att se till att folket gick hem.</v>
<v n="23" t="24">Sedan gick han upp på ett berg för att be. Så blev det natt, och ute på sjön råkade lärjungarna i svårigheter. Det blåste upp, och de hade all möda att se till så att båten inte kantrade.</v>
<v n="25">Omkring klockan fyra på morgonen kom Jesus till dem, gående på vattnet!</v>
<v n="26">De skrek av skräck, för de trodde det var ett spöke.</v>
<v n="27">Men Jesus talade genast till dem och sa: "Var inte rädda! Det är jag!"</v>
<v n="28">Då ropade Petrus till honom: "Herre, om det verkligen är du, så låt mig få komma till dig på vattnet."</v>
<v n="29">"Javisst", sa Jesus. "Kom!"Petrus klev då över båtkanten och började gå på vattnet mot Jesus.</v>
<v n="30">Men när han såg de höga vågorna blev han rädd och började sjunka."Rädda mig, Herre!" skrek han.</v>
<v n="31">Genast räckte Jesus ut handen och tog tag i honom. "Är din tro så liten", sa Jesus, "varför tvivlade du?"</v>
<v n="32">Och när de klivit i båten lade sig vinden.</v>
<v n="33">Och de andra som satt där i båten föll då ner för honom och sa: "Du måste vara Guds Son!"</v>
<v n="34">De for sedan över sjön och gick i land vid Gennesaret.</v>
<v n="35">Nyheten om deras ankomst spred sig som en löpeld, och man rusade runt och uppmanade alla att komma och ta med sig sina sjuka så att de kunde bli botade.</v>
<v n="36">Och de sjuka bad honom om att de åtminstone skulle få röra vid hans kläder, och alla som gjorde det blev friska.</v>
</c>
<c n="15">
<v n="1">Kort därefter kom några fariseer och andra judiska ledare från Jerusalem för att diskutera med Jesus.</v>
<v n="2">"Varför följer inte dina lärjungar de gamla judiska traditionerna?" frågade de. "De bryr sig ju inte om att tvätta händerna innan de äter, vilket reglerna säger."</v>
<v n="3">Han svarade: "Och varför bryter ni med era regler mot Guds bud?</v>
<v n="4">Guds lag säger till exempel: 'Hedra din far och mor. Den som föraktar sina föräldrar måste dö.'</v>
<v n="5" t="6">Men ni säger: 'Även om era föräldrar har det svårt, så kan ni ändå ge pengarna som ni lagt undan för deras underhåll till templet!' Genom de regler som ni själva hittat på ogiltigförklarar ni Guds direkta befallning att man ska hedra och ta hand om sina föräldrar.</v>
<v n="7">Ni hycklare! Jesaja profeterade rätt om er:</v>
<v n="8">'Dessa människor säger att de ärar mig, men deras hjärtan är långt borta.</v>
<v n="9">Deras gudstjänst är värdelös, för de håller sig till sina människogjorda lagar och inte till Guds bud.'"</v>
<v n="10">Sedan kallade Jesus folkskarorna till sig och sa: "Lyssna till vad jag säger och försök att förstå detta:</v>
<v n="11">Ni blir inte orena på grund av vad ni äter! Det är vad ni säger och tänker som orenar er!"</v>
<v n="12">Då gick lärjungarna fram till honom och sa: "Du retade fariseerna genom vad du sa."</v>
<v n="13" t="14">Jesus svarade: "Varje planta, som inte planterats av min Far, ska ryckas upp med roten, så bry er inte om fariseerna. De är blinda ledare som leder de blinda, och de kommer alla att falla i samma grop."</v>
<v n="15">Då bad Petrus Jesus förklara vad han menade när han sa att människor inte blir orena av att äta mat som enligt lagen är förbjuden.</v>
<v n="16">"Förstår du inte det?" frågade Jesus.</v>
<v n="17">"Inser du inte att det man äter passerar genom magen och ut igen?</v>
<v n="18">Men onda ord kommer från ett ont hjärta och smutsar ner den människa som uttalar dem.</v>
<v n="19">Från hjärtat kommer nämligen onda tankar, mord, otrohet i äktenskapet, sexuell lössläppthet, stöld, lögn och skvaller.</v>
<v n="20">Det är det som smutsar ner. Men man blir inte oren andligt sett genom att äta utan att först ha tvättat händerna."</v>
<v n="21">Jesus lämnade sedan denna del av landet och vandrade de åtta milen till Tyros och Sidon.</v>
<v n="22">En kananeisk kvinna, som bodde där, kom till honom och bad: "Herre, kung Davids son, visa barmhärtighet mot mig. Min dotter har en ond ande i sig och den plågar henne ständigt."</v>
<v n="23">Men Jesus gav henne inget svar, inte så mycket som ett ord. Då uppmanade lärjungarna honom att skicka iväg henne. "Säg till henne att gå härifrån för hon irriterar oss med sitt tjat," sa de.</v>
<v n="24">Då sa han till kvinnan: "Min uppgift är bara att hjälpa judarna."</v>
<v n="25">Men hon kom närmare och föll på knä och bad honom: "Herre, hjälp mig!"</v>
<v n="26">"Det är inte rätt att ta brödet från barnen och ge det åt hundarna", sa Jesus.</v>
<v n="27">"Ja, jag vet det", svarade hon, "men till och med valparna under bordet har rätt att äta smulorna som faller där."</v>
<v n="28">"Kvinna", sa Jesus till henne, "din tro är stor, och du ska få det du bett om." Och hennes dotter blev omedelbart botad.</v>
<v n="29">Jesus återvände nu till Galileiska sjön och gick upp på ett berg i närheten av sjön och satte sig där.</v>
<v n="30">Och en stor folkmassa kom till honom. Bland dem fanns lama, blinda, döva, stumma och många med andra sjukdomar. Man lade dem framför Jesus, och han botade dem alla.</v>
<v n="31">Människorna kunde knappast fatta det. De som tidigare inte hade kunnat säga ett ord pratade nu ivrigt. De som varit lama hoppade och sprang, och de som hade varit blinda såg sig omkring! Och de lovprisade Gud.</v>
<v n="32">Sedan kallade Jesus på sina lärjungar och sa: "Jag har nöd för dessa människor. De har varit här hos mig i tre dagar och har inget kvar att äta. Jag vill inte skicka iväg dem hungriga, för då kanske de svimmar av utmattning längs vägen."</v>
<v n="33">Lärjungarna svarade: "Men var ska vi få tag på tillräckligt med mat åt dem här i öknen?"</v>
<v n="34">Då frågade Jesus: "Hur mycket mat har ni?Sju brödstycken och några små fiskar," svarade de.</v>
<v n="35">Då bad Jesus människorna att slå sig ner på marken.</v>
<v n="36">Han tog de sju brödstyckena och fiskarna och tackade Gud för dem och delade dem i stycken och gav dem till lärjungarna, som i sin tur räckte dem till folket.</v>
<v n="37" t="38">Och alla åt tills de blev mätta - fyra tusen män förutom kvinnor och barn. Och när man samlade upp det som blev över, blev det sju fulla korgar.</v>
<v n="39">Sedan lät Jesus människorna gå hem, men själv steg han i en båt och for över sjön till Magadan.</v>
</c>
<c n="16">
<v n="1">En dag kom fariseerna och saddukeerna för att sätta Jesus på prov och krävde att han med under och tecken skulle bevisa sitt gudomliga uppdrag.</v>
<v n="2" t="3">Han svarade: "Ni är bra på att spå väder: röd himmel på kvällen betyder vackert väder på morgonen, men röd himmel på morgonen betyder dåligt väder hela dagen. Men det som i dag sker framför ögonen på er kan ni inte bedöma.</v>
<v n="4">Detta onda, gudlösa folk kräver alltid tecken från Gud, men det kommer inte att få se något annat tecken än det profeten Jona fick se." Sedan lämnade Jesus dem och gick därifrån.</v>
<v n="5">När de kom fram till andra sidan sjön upptäckte lärjungarna att de hade glömt att ta med sig mat.</v>
<v n="6">"Var försiktiga", varnade Jesus dem. "Se upp med den jäst som fariseerna och saddukeerna har."</v>
<v n="7">De trodde att han sa detta därför att de hade glömt att ta med sig bröd.</v>
<v n="8">Jesus förstod naturligtvis vad de tänkte och sa till dem: "Vilken svag tro ni har! Varför är ni så oroliga för att ni inte har någon mat?</v>
<v n="9">Ska ni aldrig lära er att förstå detta? Kommer ni inte alls ihåg de fem tusen jag mättade med fem brödstycken och de korgar som blev över?</v>
<v n="10">Eller de fyra tusen jag mättade och all mat som blev över?</v>
<v n="11">Hur kan ni ens tro att jag talade om mat? Men jag säger till er igen: Se upp med fariseernas och saddukeernas jäst."</v>
<v n="12">Då förstod de äntligen att han med "jäst" menade fariseernas och saddukeernas falska undervisning.</v>
<v n="13">När Jesus kom till Caesarea Filippi frågade han sina lärjungar: "Vem säger människorna att jag är?"</v>
<v n="14">De svarade: "En del säger Johannes döparen, andra Elia, andra Jeremia eller någon annan av profeterna."</v>
<v n="15">Då frågade han: "Vem tror ni att jag är?"</v>
<v n="16">Simon Petrus svarade: "Du är Messias, den levande Gudens Son."</v>
<v n="17">"Du kan verkligen känna dig lycklig, Simon, Jonas son", sa Jesus. "Min Far i himlen har själv uppenbarat detta för dig. Ingen kommer till insikt om det själv.</v>
<v n="18">Du är Petrus, en klippa, och på den klippan kommer jag att bygga min församling. Inte ens helvetets makter ska kunna besegra den.</v>
<v n="19">Och jag ska ge dig himmelrikets nycklar. De dörrar du låser på jorden ska låsas i himlen. Och de dörrar du öppnar på jorden kommer att öppnas i himlen!"</v>
<v n="20">Sedan förbjöd han lärjungarna att berätta för andra att han var Messias.</v>
<v n="21">Från den tiden började Jesus öppet tala med sina lärjungar om vad som skulle hända med honom: "I Jerusalem", sa han, "kommer jag att torteras och dödas av de judiska ledarna. Men tre dagar senare ska jag uppstå till livet igen."</v>
<v n="22">Petrus tog honom då åt sidan för att protestera mot detta. Han sa: "Himlen förbjude att detta sker, Herre! Det får inte hända dig!"</v>
<v n="23">Jesus vände sig då till Petrus och sa: "Gå bort ifrån mig, Satan! Du försöker att få mig på fall. Du tänker som människor, men Guds tankar förstår du inte."</v>
<v n="24">Sedan sa Jesus till sina lärjungar: "Den som vill bli min efterföljare får inte längre tänka på sig själv, utan måste villigt ta sitt kors på sig och följa mig.</v>
<v n="25">Och den som till varje pris vill behålla sitt liv kommer att förlora det, men den som vågar sitt liv för mig kommer att vinna det för alltid.</v>
<v n="26">Vad vinner en människa om hela världen blir hennes, samtidigt som hon förlorar det eviga livet? Inte med något kan hon få det tillbaka.</v>
<v n="27">Människosonen ska komma med sina änglar i sin Fars härlighet och döma varje människa för vad hon gjort.</v>
<v n="28">Och en del av er som står här just nu kommer att leva och se honom i hans rike."</v>
</c>
<c n="17">
<v n="1">Sex dagar senare tog Jesus Petrus, Jakob och hans bror Johannes med sig till toppen av ett högt berg, där de kunde vara för sig själva.</v>
<v n="2">Och på ett ögonblick förändrades hans utseende inför dem så att hans ansikte lyste som solen, och hans kläder blev bländande vita.</v>
<v n="3">Plötsligt visade sig Mose och Elia, och de samtalade med honom.</v>
<v n="4">Petrus sa: "Herre, det här är ett bra ställe att vara på. Om du vill ska jag bygga tre hyddor, en åt dig och en åt Mose och en åt Elia."</v>
<v n="5">Men just då han sa det sveptes de in i ett ljust moln och en röst från molnet sa: "Detta är min älskade Son, den som jag har utvalt. Lyd honom!"</v>
<v n="6">När lärjungarna hörde detta blev de fruktansvärt rädda och föll till marken.</v>
<v n="7">Men Jesus kom fram till dem och rörde vid dem. "Res er upp", sa han, "och var inte rädda!"</v>
<v n="8">Och när de såg upp, fanns bara Jesus där.</v>
<v n="9">När de gick nerför berget befallde Jesus dem att inte berätta för någon vad de sett, förrän han uppstått från de döda.</v>
<v n="10">Då frågade lärjungarna honom: "Varför påstår de judiska ledarna att Elia måste komma tillbaka innan Messias kommer?"</v>
<v n="11">Jesus svarade: "De har rätt. Elia måste komma och lägga allt till rätta.</v>
<v n="12">Och han har faktiskt redan kommit, men ingen kände igen honom, och många behandlade honom illa. Människosonen ska också lida under deras våld."</v>
<v n="13">Då förstod lärjungarna att han talade om Johannes döparen.</v>
<v n="14">När de kom ner från berget väntade en stor folkskara på 3) Jesus. En man kom då och böjde knä framför honom och sa:</v>
<v n="15">"Herre, visa barmhärtighet mot min son för han får svåra anfall och är mycket illa däran. Han faller ofta i vattnet eller i elden.</v>
<v n="16">Därför tog jag honom med till dina lärjungar, men de kunde inte bota honom."</v>
<v n="17">"Ni envisa människor, som inte vill tro!" svarade Jesus. "Hur länge ska jag stå ut med er? Ta med pojken hit till mig."</v>
<v n="18">Jesus talade strängt till den onde anden i pojken, och den lämnade honom, och från det ögonblicket var pojken frisk.</v>
<v n="19">När de sedan var för sig själva igen, frågade lärjungarna Jesus: "Varför kunde inte vi driva ut anden?"</v>
<v n="20">"Därför att ni har så liten tro", svarade Jesus. "Om er tro bara var så stor som ett senapsfrö, kunde ni säga till det här berget: 'Flytta dig' och det skulle flytta sig långt bort. Ingenting skulle vara omöjligt.</v>
<v n="21">Men detta slags andar kan inte drivas ut om ni inte ber och fastar."</v>
<v n="22" t="23">En dag medan de fortfarande var i Galileen, sa Jesus till dem: "Jag ska bli förrådd och överlämnad till dem som har makt att döda mig. Men tre dagar senare ska jag stå upp igen." Lärjungarna blev sorgsna och bedrövade när de hörde detta.</v>
<v n="24">När de kom till Kafarnaum gick de män, som tog upp tempelskatten, till Petrus och frågade: "Betalar inte din Mästare skatt?"</v>
<v n="25">Petrus svarade: "Visst gör han det."Sedan gick han in i huset för att tala med Jesus om det, men innan han fick en chans att göra det så frågade Jesus honom: "Vad tror du, Petrus? Kräver kungar skatt av sitt eget folk eller av andra människor?"</v>
<v n="26" t="27">"Av andra människor naturligtvis," svarade Petrus."Då slipper alltså de egna medborgarna skatt! Men vi ska inte ge dem någon anledning att angripa oss. Gå därför ner till stranden och kasta ut en metkrok och öppna munnen på den första fisk du får upp. Du kommer att finna ett mynt, som räcker till skatt för oss båda två. Tag det och betala dem."</v>
</c>
<c n="18">
<v n="1">Vid den tiden kom lärjungarna till Jesus för att fråga vem som egentligen var störst i himmelriket.</v>
<v n="2">Jesus bad då ett litet barn komma fram och lät sedan den lille slå sig ner bland dem</v>
<v n="3">och sa: "Om ni inte vänder er från era synder till Gud och blir som små barn, kommer ni aldrig in i himmelriket.</v>
<v n="4">Därför, den som gör sig liten och ringa som det här barnet, är den störste i himmelriket.</v>
<v n="5">Och den av er som tar emot ett sådant litet barn därför att det tillhör mig, han tar emot mig.</v>
<v n="6">Men om någon av er leder en av dessa små vilse, som tror på mig, så skulle det vara bättre att den personen fick en sten bunden runt halsen och blev kastad i havet.</v>
<v n="7">Ve världen för all dess ondska! Frestelser till synd är oundvikliga, men ve den människa som medverkar till det.</v>
<v n="8">Därför: om din hand eller fot får dig att synda, så hugg av den och kasta den ifrån dig. Det är bättre att komma till himlen utan din ena hand, än att vara i helvetet med både händer och fötter.</v>
<v n="9">Och om ditt öga får dig att synda, så riv ut det och kasta det ifrån dig, för det är bättre att komma in i himlen enögd än att kastas i helvetet med båda ögonen i behåll.</v>
<v n="10">Se till att ni inte föraktar ett enda av dessa små barn. För jag säger er att deras änglar har alltid tillträde till min Far i himlen.</v>
<v n="11">Människosonen, kom för att frälsa de förlorade.</v>
<v n="12">Vad gör en man som har hundra får när ett har gått vilse? Lämnar han inte de nittionio andra och går ut bland bergen för att söka efter det som sprungit bort?</v>
<v n="13">Och när han äntligen finner det gläder han sig inte mer över det än över de nittionio andra som är trygga därhemma!</v>
<v n="14">På samma sätt vill inte min Far att någon enda av dessa små går förlorad.</v>
<v n="15">Om din broder har gjort något orätt mot dig, så gå till honom enskilt och påpeka hans fel. Om han lyssnar på dig och bekänner har du vunnit tillbaka din broder.</v>
<v n="16">Men om han inte gör det, så ta med dig en eller två personer och försök att tillsammans med dem få honom på bättre tankar.</v>
<v n="17">Om han fortfarande vägrar att lyssna ska du ta upp fallet i församlingen. Och om församlingen ger dig rätt, men han inte vill acceptera det, så behandla honom som gudlös och otroende.</v>
<v n="18">Och jag säger er: vad ni binder på jorden är bundet i himlen, och vad ni löser på jorden är löst i himlen.</v>
<v n="19">Jag säger er också detta: om två av er kommer överens om att be om något här på jorden, så ska min Far i himlen göra det för er.</v>
<v n="20">För där två eller tre samlas därför att de tillhör mig, där ska jag vara med dem."</v>
<v n="21">Petrus kom nu fram till honom och frågade: "Herre, hur ofta måste jag förlåta en broder som gjort något orätt? Räcker sju gånger?"</v>
<v n="22">Då svarade Jesus: "Nej, sjuttio gånger sju gånger!" Och sedan tillade han:</v>
<v n="23">"Man kan därför likna himmelriket vid en kung som ville ha redovisning av sina tjänstemän.</v>
<v n="24">Då visade det sig att en av dem var skyldig honom många miljoner.</v>
<v n="25">När han inte kunde betala tillbaka pengarna befallde kungen att han skulle säljas tillsammans med sin hustru och sina barn och allt han ägde.</v>
<v n="26">Men mannen kastade sig förtvivlad ner för fötterna på kungen och bad: 'Herre, låt mig bara få tid på mig, så ska jag betala alltsammans.'</v>
<v n="27">Då kände kungen medlidande med honom och släppte honom och efterskänkte hans skuld.</v>
<v n="28">Men så fort han var fri gick han till en av sina medarbetare, som var skyldig honom hundra kronor, tog struptag på honom och krävde tillbaka pengarna.</v>
<v n="29">Mannen föll då ner inför honom och sa: 'Jag ska betala allt, om du bara kan ge dig till tåls!'</v>
<v n="30">Men hans fordringsägare kunde inte vänta. Han arresterade honom och satte honom i fängelse tills hela skulden blev betald.</v>
<v n="31">Då gick mannens vänner till kungen och berättade vad som hänt.</v>
<v n="32">Och kungen kallade till sig mannen, som han hade förlåtit, och sa: 'Din hårdhjärtade usling! Här efterskänker jag denna stora skuld bara för att du bad mig om det.</v>
<v n="33">Borde du då inte ha varit lika barmhärtig mot din medarbetare som jag var mot dig?'</v>
<v n="34">Sedan sände den uppretade kungen iväg mannen till tortyrkammaren, där han fick sitta tills han hade betalt vartenda öre han var skyldig.</v>
<v n="35">På samma sätt kommer min himmelske Far att göra med er om ni vägrar att verkligen förlåta era bröder."</v>
</c>
<c n="19">
<v n="1">Sedan Jesus slutat detta tal lämnade han Galileen och återvände till Judeen. Han tog då vägen genom landet på andra sidan Jordan.</v>
<v n="2">Stora skaror följde honom, och han botade dem som var sjuka.</v>
<v n="3">Några fariseer kom för att diskutera med honom och försökte få honom att säga något som de skulle kunna sätta fast honom för.De frågade: "Tillåter du skilsmässa och att man skiljer sig av vilken orsak som helst?"</v>
<v n="4">"Läser ni inte Skriften?" svarade Jesus. "I den står det att från början skapade Gud både man och kvinna, och</v>
<v n="5" t="6">att en man skall lämna sin far och mor för att alltid vara förenad med sin hustru. De två ska bli ett, inte längre två utan ett. Ingen får skilja det som Gud förenat."</v>
<v n="7">Då frågade de: "Varför sa då Mose att en man kan skiljas genom att bara skriva ett intyg som bevis på skilsmässan?"</v>
<v n="8">Jesus svarade: "Mose tillät det för att han kände era hårda och onda hjärtan, men det var inte så från början.</v>
<v n="9">Och jag säger er att den som skiljer sig från sin hustru av något annat skäl än otrohet och gifter sig med någon annan, han begår äktenskapsbrott."</v>
<v n="10">Då sa lärjungarna till honom: "Om det är på det sättet är det bättre att inte gifta sig."</v>
<v n="11">"Det är inte alla som begriper vad jag nu säger", sa Jesus. "Det är bara de som får hjälp av Gud till att göra det.</v>
<v n="12">En del föds utan möjligheter att gifta sig, en del har berövats den möjligheten av människor, och andra avstår från att gifta sig för himmelrikets skull. Den som förstår detta han rättar sig efter det."</v>
<v n="13">Sedan kom man med små barn till Jesus för att han skulle lägga händerna på dem och be. Men lärjungarna blev irriterade och sa: "Stör honom inte."</v>
<v n="14">Men Jesus sa: "Låt barnen komma till mig och hindra dem inte för Guds rike är till för dem."</v>
<v n="15">Och han lade händerna på deras huvuden och välsignade dem innan han gick därifrån.</v>
<v n="16">En ung man kom och frågade Jesus: "Herre, hur god måste jag bli för att få evigt liv?"</v>
<v n="17">"God?" upprepade Jesus. "Det finns bara en som är verkligt god, och det är Gud. Och evigt liv kan du bara få om du håller Guds bud."</v>
<v n="18">"Vilka bud?" frågade mannen.Jesus svarade: "Du ska inte döda, inte vara otrogen mot den du är gift med, inte stjäla, inte ljuga,</v>
<v n="19">du ska hedra din far och mor och älska dina medmänniskor som dig själv!"</v>
<v n="20">"Jag har hållit dem allesammans", svarade den unge mannen. "Vad behöver jag göra mer?"</v>
<v n="21">Jesus sa till honom: "Om du verkligen vill ha evigt liv, så gå och sälj allt du äger och ge pengarna till de fattiga. Då ska du få en skatt i himlen. Kom sedan och följ mig."</v>
<v n="22">Men när den unge mannen hörde detta gick han bedrövad därifrån, för han var mycket rik.</v>
<v n="23">Då sa Jesus till sina lärjungar: "Ett är säkert. Det är nästan omöjligt för en rik människa att komma in i himmelriket.</v>
<v n="24">Ja, jag säger det en gång till, det är lättare för en kamel att komma igenom ett nålsöga än för en rik man att komma in i Guds rike."</v>
<v n="25">Detta svar gjorde lärjungarna förvirrade och de sa: "Vem i all världen kan då bli frälst?"</v>
<v n="26">Jesus såg allvarligt på dem och sa: "Ingen, mänskligt sett. Men för Gud är allt möjligt."</v>
<v n="27">Då sa Petrus till honom: "Vi har lämnat allt för att följa dig. Vad kommer vi att få för det?"</v>
<v n="28">Jesus svarade: "När världen föds på nytt och Människosonen sätter sig på Guds tron för att regera i Guds nya rike, ska också ni få sitta på tolv troner och döma Israels tolv stammar.</v>
<v n="29">Och den som överger hem, bröder, systrar, far, mor, fru, barn eller egendom för att följa mig kommer att få mångdubbelt igen.</v>
<v n="30">Många som i dag spelar framträdande roller kommer inte att göra det i Guds nya rike. Och många som i dag är de sista kommer då att vara bland de främsta."</v>
</c>
<c n="20">
<v n="1">Här följer en annan berättelse som också är en bild av himmelriket: "En man, som hade en stor egendom, gick tidigt en morgon ut för att anställa arbetare till sina skördefält.</v>
<v n="2">De kom överens om dagspenningen och männen gick sedan ut till arbetet.</v>
<v n="3">Några timmar senare gick mannen ut igen och fick då se några andra män stå arbetslösa på torget.</v>
<v n="4">Han skickade iväg också dem till fälten och lovade att han vid dagens slut skulle betala dem vad som var rimligt.</v>
<v n="5">Vid middagstid och vid tretiden på eftermiddagen gjorde han likadant.</v>
<v n="6">Klockan fem på kvällen var han i staden igen och såg då ytterligare några män som stod där sysslolösa. Han frågade dem: 'Varför har ni inte arbetat på hela dagen?'</v>
<v n="7">'Därför att ingen har anställt oss', svarade de.'Gå då ut och arbeta tillsammans med de andra på mina fält', sa han till dem.</v>
<v n="8">När kvällen kom bad mannen sin kamrer att kalla på arbetarna och ge dem deras lön, och då börja med dem som kom sist.</v>
<v n="9">När de män som börjat arbeta klockan fem tog emot sin betalning, fick var och en en hel dagslön.</v>
<v n="10">När därför männen som anställts först kom för att få sin lön, trodde de att de skulle få mycket mer. Men de fick också samma belopp.</v>
<v n="11" t="12">Då började de protestera: 'De här karlarna har bara hållit på en timme och ändå betalar du dem lika mycket som oss. Och vi som arbetat hela dagen i den brännande hettan.'</v>
<v n="13">'Min vän', svarade han en av dem, 'jag har inte gjort något orätt mot er. Var vi inte överens om lönen?</v>
<v n="14">Ta den och gå. Jag tänker ge alla samma lön.</v>
<v n="15">Har jag inte rätt att göra vad jag vill med mina pengar? Och varför blir ni så arga över att jag är så generös?'</v>
<v n="16">Så ska de sista bli de första och de första de sista."</v>
<v n="17">(177/Mark 10:32-34; Luk 18:31-34) När Jesus nu var på väg till Jerusalem samlade han de tolv lärjungarna</v>
<v n="18">och samtalade med dem om vad som skulle hända när de kom dit."Jag kommer att bli förrådd och överlämnad till översteprästerna och de judiska ledarna, och de kommer att döma mig till döden.</v>
<v n="19">De kommer att överlämna mig till de romerska myndigheterna, och jag kommer att bli hånad och korsfäst. Men på den tredje dagen ska jag stå upp från de döda."</v>
<v n="20">Sedan kom Sebedaios söner, Jakob och Johannes, tillsammans med sin mor till Jesus. Hon föll på knä för att be om något.</v>
<v n="21">"Vad vill du?" frågade han.Hon svarade: "Kan du inte låta mina söner sitta på hedersplats närmast dig i ditt rike?"</v>
<v n="22">Men Jesus sa till henne: "Du vet inte vad du ber om!" Sedan vände han sig till Jakob och Johannes och frågade dem: "Kan ni utstå de fruktansvärda lidanden som jag måste utstå?Ja", svarade de. "Det kan vi!"</v>
<v n="23">"Ni ska verkligen få göra det", sa han till dem. "Men jag har ingen rättighet att säga vem som ska sitta närmast mig. De platserna är reserverade för dem min Far väljer ut."</v>
<v n="24">De andra lärjungarna blev upprörda när de hörde vad Jakob och Johannes krävde.</v>
<v n="25">Men Jesus samlade dem och sa: "Här i världen uppträder kungarna som tyranner, och de som har makt trycker ner dem som står under dem.</v>
<v n="26">Men så får det inte lov att vara bland er. Den som vill vara ledare måste vara de andras tjänare.</v>
<v n="27">Och den som vill vara störst måste tjäna som slav.</v>
<v n="28">Ni måste ha samma inställning som jag har, för Människosonen har inte kommit för att bli betjänad, utan för att själv tjäna. Ja, jag har kommit för att ge mitt liv och på så sätt göra många fria."</v>
<v n="29">När Jesus och lärjungarna lämnade staden Jeriko följde en stor folkskara med dem.</v>
<v n="30">Två blinda män satt då vid vägkanten, och när de hörde att Jesus kom gående började de ropa: "Herre, Davids son, var snäll och hjälp oss!"</v>
<v n="31">Folket försökte få dem att hålla tyst, men då ropade de ännu högre.</v>
<v n="32" t="33">När Jesus kom till det ställe där de satt, stannade han och frågade: "Vad vill ni mig?Herre", sa de, "vi skulle vilja se!"</v>
<v n="34">Då greps Jesus av medlidande med dem, och han rörde vid deras ögon. Genast kunde de se, och de följde honom.</v>
</c>
<c n="21">
<v n="1">När Jesus och lärjungarna närmade sig Jerusalem och var nära Betfage på Oljeberget, skickade han två av dem till byn framför dem.</v>
<v n="2">"När ni kommer in i byn", sa han, "kommer ni att få se en åsna stå bunden där med sitt föl bredvid sig. Lösgör dem och ta hit dem.</v>
<v n="3">Om någon frågar er vad ni håller på med, så säg bara: 'Mästaren behöver dem'. Då kommer allt att ordna sig."</v>
<v n="4">Detta skedde för att det gamla profetordet skulle uppfyllas:</v>
<v n="5">"Säg till folket i Jerusalem: 'Din kung kommer till dig, ödmjuk och ridande på ett åsneföl!'"</v>
<v n="6">De två lärjungarna gjorde som Jesus hade befallt dem och</v>
<v n="7">tog med åsnorna till honom. De lade sedan sina mantlar på åsnefölet så att han kunde rida på det.</v>
<v n="8">Några i folkskaran kastade sina ytterkläder på vägen, och andra skar grenar från träden och lade ut dem framför honom.</v>
<v n="9">Och både framifrån och bakifrån trängde sig folkmassan på. Och alla ropade: "Gud välsigne kung Davids son! Hylla honom! Han är den som Gud har sänt! Välsigna honom, Herre!"</v>
<v n="10">Det blev oro i hela Jerusalem när han red in, och människorna frågade: "Vem är han?"</v>
<v n="11">Och folkmassan svarade: "Det är Jesus, profeten från Nasaret i Galileen."</v>
<v n="12">Sedan gick Jesus in i templet och drev ut köpmännen och välte omkull myntväxlarnas bord och stånden där man sålde duvor.</v>
<v n="13">"Skriften säger att mitt tempel ska vara en böneplats", förklarade han. "Men ni har gjort det till ett tillhåll för tjuvar."</v>
<v n="14">Nu kom både blinda och lama fram till honom i templet, och han botade dem.</v>
<v n="15">Men när översteprästerna och de andra judiska ledarna såg dessa märkliga under och till och med hörde små barn ropa: "Gud välsigne Davids son", blev de upprörda och frågade honom: "Hör du vad barnen ropar?"</v>
<v n="16">"Ja", svarade Jesus. "Läser ni inte Skriften? Där står det ju: 'Till och med små barn ska lovprisa honom!'"</v>
<v n="17">Sedan återvände han till Betania, och stannade där över natten.</v>
<v n="18">När han på morgonen var på väg tillbaka till Jerusalem blev han hungrig.</v>
<v n="19">Han fick då syn på ett fikonträd vid vägen och gick fram till det för att se om det fanns några fikon på det, men det fanns bara löv. Då sa han till trädet: "Du ska aldrig mer bära frukt!" Och omedelbart vissnade fikonträdet.</v>
<v n="20">Lärjungarna blev alldeles häpna och frågade: "Hur kom det sig att fikonträdet vissnade så fort?"</v>
<v n="21">Då sa Jesus till dem: "Om ni verkligen tror och inte tvivlar, kan ni också göra detta med fikonträdet, och mer än så. Ni kan till och med säga till Oljeberget: 'Flytta dig ut i havet' och det kommer att göra det.</v>
<v n="22">Ni kan få vad som helst som ni ber om i er bön om ni tror."</v>
<v n="23">När han hade kommit tillbaka till templet och höll på att undervisa där, kom översteprästerna och folkets ledare fram till honom. De krävde att få veta vad han hade för fullmakt att kasta ut köpmännen, som han gjort dagen innan.</v>
<v n="24">"Det ska jag säga er om ni svarar på en annan fråga först", sa Jesus.</v>
<v n="25">"Kom Johannes döparen från Gud eller inte?"De samtalade med varandra om det och sa: "Om vi säger: 'Från Gud', kommer han att fråga varför vi inte trodde på det som Johannes sa.</v>
<v n="26">Och om vi nekar till att Gud har sänt honom kommer vi att bli överfallna, för hela folket tror att han var en profet."</v>
<v n="27">Därför svarade de till slut: "Det vet vi inte."Jesus sa: "Då svarar inte jag heller på er fråga.</v>
<v n="28">Men vad säger ni om detta? En man som hade två söner sa en dag till den äldste: 'Gå ut och arbeta på gården.'</v>
<v n="29">'Det vill jag inte', svarade han, men senare ändrade han sig och gick.</v>
<v n="30">Så sa fadern till den yngre: 'Gå ut, du också', och han svarade: 'Javisst, far, det ska jag göra.' Men han gick inte.</v>
<v n="31">Vilken av de två lydde sin far?"De svarade: "Den förste naturligtvis."Då förklarade Jesus vad han menade: "Jag säger er att kriminella och prostituerade ska komma in i Guds rike innan ni gör det.</v>
<v n="32">För Johannes döparen uppmanade er att omvända er till Gud, men det ville ni inte. Kriminella och prostituerade däremot gjorde det. Och fastän ni såg detta vägrade ni att tro, och lät inte omvända er.</v>
<v n="33">Lyssna nu till denna berättelse: En godsägare planterade en vingård med en häck runt omkring. Han ställde så ut en vinpress och byggde också ett vakttorn. Han arrenderade sedan ut vingården till några lantarbetare på villkor att de skulle dela vinsten lika mellan sig. Sedan reste han utomlands.</v>
<v n="34">När det var dags för att skörda skickade han några personer som han hade i sin tjänst för att de skulle hämta hans andel av skörden.</v>
<v n="35">Men de som arrenderat vingården överföll männen. En misshandlade de, en annan dödade de och en tredje stenade de.</v>
<v n="36">Då skickade han ännu flera män än första gången, men samma sak hände igen.</v>
<v n="37">Till slut sände ägaren sin son och tänkte att honom skulle de väl ändå respektera.</v>
<v n="38">Men när de såg sonen komma sa de till varandra: 'Här kommer han som ska ärva egendomen. Vi dödar honom och lägger beslag på den själva!'</v>
<v n="39">Och de släpade ut honom ur vingården och dödade honom.</v>
<v n="40">Vad tror ni ägaren gör med dessa lantarbetare när han kommer tillbaka?" frågade Jesus.</v>
<v n="41">De judiska ledarna svarade: "Han kommer utan tvivel att avrätta dem, och så arrenderar han ut vingården till andra som vill ge honom hans berättigade del när skördetiden kommer."</v>
<v n="42">Då frågade Jesus dem: "Har ni aldrig läst Skriften: 'Den sten som byggnadsarbetarna förkastade för att den var oanvändbar har blivit själva hörnstenen. Är det inte märkligt? Ja, vad ingen av er trodde var möjligt, gjorde Gud inför ögonen på er!'</v>
<v n="43">Vad jag menar är att Guds rike ska tas ifrån er och överlämnas till ett folk som kommer att ge Gud sin del av skörden.</v>
<v n="44">Den som inte räknar med Gud går vilse, och den som sätter sig upp mot Gud blir tillintetgjord."</v>
<v n="45">När översteprästerna och de andra judiska ledarna förstod att Jesus talade om dem och att de var lantarbetarna i berättelsen,</v>
<v n="46">ville de arrestera honom. Men för folkmassornas skull vågade de inte göra det offentligt, för dessa ansåg att Jesus var en profet.</v>
</c>
<c n="22">
<v n="1" t="2">Jesus berättade många liknelser för att förklara vad himmelriket är.Han sa: "Himmelriket kan till exempel liknas vid en stor bröllopsmiddag som en kung förberedde för sin son.</v>
<v n="3">Han bjöd in många gäster, och när förberedelserna var klara skickade han ut tjänare för att tala om för de inbjudna att det var dags att komma. Men alla tackade nej.</v>
<v n="4">Då sände han andra tjänare för att säga till dem: 'Allt är klart, mina oxar och kalvar är slaktade. Skynda er att komma!'</v>
<v n="5">Men gästerna, som han hade bjudit, var inte intresserade, utan fortsatte med sitt, den ene på sin lantgård, den andre i sin affär.</v>
<v n="6">Några misshandlade tjänarna och behandlade dem skamligt och dödade till och med en del av dem.</v>
<v n="7">Då sände den uppretade kungen ut sin armé och grep mördarna och avrättade dem och brände ner deras stad.</v>
<v n="8">Och han sa till sina tjänare: 'Bröllopsfesten är klar, men de gäster jag inbjöd är inte värda äran att delta i denna fest.</v>
<v n="9">Gå därför ut i gathörnen och bjud alla ni ser.'</v>
<v n="10">Tjänarna gjorde det och tog med sig alla de kunde hitta, både onda och goda, och festsalen fylldes med gäster.</v>
<v n="11">Men när kungen kom in för att hälsa på gästerna lade han märke till en man, som inte hade några bröllopskläder på sig.</v>
<v n="12">'Min vän', frågade han, 'hur kommer det sig att du inte har bröllopskläder på dig?' Men mannen kunde inte svara.</v>
<v n="13">Då sa kungen till sina medhjälpare: 'Bind honom till händer och fötter och kasta ut honom i mörkret, där man gråter och skär tänder.</v>
<v n="14">För många är inbjudna, men få är utvalda.'"</v>
<v n="15">Då samlades fariseerna för att försöka fundera ut något sätt att få Jesus att säga något som de kunde arrestera honom för.</v>
<v n="16">De beslutade då att sända några av sina män tillsammans med kung Herodes anhängare för att ställa denna fråga till honom: "Herre, vi vet att du är mycket uppriktig. Du lär oss sanningen utan hänsyn till konsekvenserna, och du låter dig inte påverkas av någon.</v>
<v n="17">Säg oss nu om det är Guds vilja eller inte att vi betalar skatt till den romerska staten."</v>
<v n="18">Men Jesus visste vad de var ute efter. "Era hycklare!" ropade han. "Varför försöker ni lura mig?</v>
<v n="19">Ge mig ett mynt." Då gav de honom ett romerskt mynt.</v>
<v n="20">Han frågade dem: "Vems bild är det här? Och vems namn står under bilden?"</v>
<v n="21">"Kejsarens", svarade de. "Då så", sa han. "Ge det till kejsaren om det är hans, och ge Gud allt som tillhör honom."</v>
<v n="22">Hans svar förvånade dem och gjorde dem svarslösa, och de gick sin väg.</v>
<v n="23">Men samma dag kom några av saddukeerna till Jesus. De påstår nämligen att det inte finns någon uppståndelse från de döda, och därför frågade de honom:</v>
<v n="24">"Herre, Mose har sagt, att om en man dör barnlös så skall hans bror gifta sig med änkan, så att den dödes släkt kan leva vidare genom deras barn.</v>
<v n="25">Vi hade faktiskt bland oss en familj med sju bröder. Den förste av dessa män gifte sig och dog sedan barnlös, och därför gifte sig den andre brodern med hans fru.</v>
<v n="26">Denne broder dog också barnlös, och då gifte sig näste broder med kvinnan. Så fortsatte det tills hon varit gift med dem allesammans.</v>
<v n="27">Sedan dog hon också.</v>
<v n="28">Vems fru kommer hon att vara vid uppståndelsen, eftersom hon ju varit gift med alla sju?"</v>
<v n="29">Men Jesus svarade: "Ni har kommit alldeles fel. Och ni förstår varken Guds ord eller Guds kraft.</v>
<v n="30">Efter uppståndelsen kommer det inte att finnas några äktenskap i jordisk mening. Alla kommer att vara som änglarna.</v>
<v n="31">Men när det gäller uppståndelsen från de döda, ja, läser ni aldrig Skriften? Förstår ni inte att Gud talade direkt till er, när han sa:</v>
<v n="32">'Jag är Abrahams, Isaks och Jakobs Gud'? Gud är inte en gud för de döda, utan för de levande."</v>
<v n="33">Alla blev djupt imponerade av hans svar -</v>
<v n="34" t="35">utom fariseerna. När de hörde att han med sitt svar hade täppt till munnen på saddukeerna ville de sätta honom på prov med en egen fråga.En av dem, en advokat, sa till honom:</v>
<v n="36">"Herre, vilket är det viktigaste budet i Moses lag?"</v>
<v n="37">Jesus svarade: "Älska Herren, din Gud, av allt ditt hjärta, av all din själ och av allt ditt förstånd.</v>
<v n="38" t="39">Detta är det första och största budet. Det som kommer därnäst i betydelse liknar det första: Älska din medmänniska lika mycket som du älskar dig själv.</v>
<v n="40">Alla de andra buden och alla profeternas föreskrifter kan sammanfattas i dessa två bud."</v>
<v n="41">Sedan ställde Jesus en fråga till fariseerna som stod vid sidan om honom:</v>
<v n="42">"Kan ni säga mig vems son Messias är?"De svarade: "Davids son."</v>
<v n="43">"Varför kallar då David honom herre, då han talar under den helige Andes inflytande?" frågade Jesus. "David sa ju:</v>
<v n="44">'Gud sa till min herre: Sitt på min högra sida, tills jag lagt dina fiender under dina fötter.'</v>
<v n="45">Eftersom David kallade honom 'herre', hur kan han då vara hans son?"</v>
<v n="46">Men de kunde inte svara på frågan, och efter det vågade ingen ställa några fler frågor till Jesus.</v>
</c>
<c n="23">
<v n="1">Sedan talade Jesus till folkmassan och till sina lärjungar och sa:</v>
<v n="2">"Man skulle kunna tro att dessa judiska ledare och dessa fariseer är Mose själv, som de håller på och stiftar nya lagar!</v>
<v n="3">Det kan mycket väl vara rätt att göra som de säger, men följ absolut inte deras exempel. De gör nämligen inte själva det som de uppmanar andra att göra.</v>
<v n="4">De lägger på er omöjliga krav, som de själva inte ens försöker uppfylla.</v>
<v n="5">De gör allt bara för att synas. De försöker se heliga ut genom att gå omkring med extra stora böneremmar på armen, och genom att göra fransarna på sina mantlar längre.</v>
<v n="6">Och de älskar att sitta vid honnörsborden vid festerna, och i gudstjänsterna tar de plats på främsta raden.</v>
<v n="7">De njuter av att bli iakttagna på gatorna och kallas 'rabbi' eller 'mästare'.</v>
<v n="8">Låt aldrig någon kalla er så, för bara Gud är er lärare, och ni står alla på samma plan som bröder.</v>
<v n="9">Och kalla ingen här på jorden 'Far', för bara Gud i himlen är er far.</v>
<v n="10">Och kalla er inte 'lärare', för bara en är er lärare, Kristus.</v>
<v n="11">Ju mer anspråkslös er tjänst för andra är, desto större är ni själva. Vill du vara störst, var då en tjänare!</v>
<v n="12">Men de som tror att de är något stort kommer att bli besvikna och förödmjukade, och de som ödmjukar sig kommer att upphöjas.</v>
<v n="13" t="14">Ve er, fariseer och andra religiösa ledare! Ni bedragare! Ni hindrar andra att komma in i himmelriket och själva kommer ni inte heller dit. Och samtidigt som ni ställer er på gatorna och ber långa och fromma böner kastar ni ut änkor och faderlösa från deras hem. Bedragare!</v>
<v n="15">Ja, ve er, hycklare! Ni kan göra vad som helst för att omvända någon, men sedan gör ni den arma stackaren till ett helvetets barn, dubbelt värre än ni själva.</v>
<v n="16">Ve er, ni blinda vägvisare! Ni påstår att om man svär 'vid Guds tempel' betyder det ingenting. Den eden kan man bryta, men om man svär 'vid guldet i templet' är det bindande!</v>
<v n="17">Blinda dårar! Vilket är viktigast, guldet eller templet som gör guldet heligt?</v>
<v n="18">Och ni säger att om man svär 'vid altaret' betyder det ingenting, men att svära 'vid gåvorna på altaret' är bindande!</v>
<v n="19">Blinda dårar! Vilket är störst, gåvan på altaret eller altaret självt som gör gåvan helig?</v>
<v n="20">När ni svär 'vid altaret' svär ni vid både altaret och allt som är på det,</v>
<v n="21">och när ni svär 'vid templet' svär ni både vid templet och vid den Gud som bor i det.</v>
<v n="22">Och när ni svär 'vid himlen' så svär ni vid Guds tron och vid Gud själv.</v>
<v n="23">Ja, ve er, fariseer och religiösa ledare. Ni hycklare! Till och med av kryddväxter som dill och kummin ger ni Gud en tiondel, men ni är likgiltiga för det som är långt viktigare: rättvisa, medlidande och trohet. Visst ska ni ge Gud en tiondel, men försumma för den skull inte det som är det viktigaste.</v>
<v n="24">Ni blinda vägvisare, som är rädda för att få i er en mygga, men som utan betänkligheter kan sluka en kamel!</v>
<v n="25">Ve er, fariseer och ni hycklande religiösa ledare! Till det yttre är ni som bägaren ni dricker ur. Den är polerad och glänser, men ert liv stinker av bedrägeri och girighet.</v>
<v n="26">Blinda fariseer! Se först till att ni får det rätt ställt med Gud, så kommer ni att få ordning på allt annat i era liv.</v>
<v n="27">Ve er, fariseer och religiösa ledare! Ni är som vackra gravkamrar, fyllda av döda människors ben och av smuts och ruttenhet.</v>
<v n="28">Ni gör allt för att framstå som fromma, men i verkligheten är ni fulla av bedrägeri och synd.</v>
<v n="29" t="30">Ja, ve er fariseer och ni hycklande religiösa ledare! Ni bygger monument över profeterna och de rättfärdigas gravar smyckar ni med blommor. Och sedan påstår ni: 'Om vi hade levt då, skulle vi aldrig ha dödat profeterna på det sätt som våra förfäder gjorde.'</v>
<v n="31">När ni säger detta medger ni att ni är söner till onda människor.</v>
<v n="32">Ni går i deras fotspår, och i ondska kan ni mäta er med dem.</v>
<v n="33">Era lömska förförare! Hur ska ni kunna undkomma helvetets dom?</v>
<v n="34">Jag ska skicka profeter till er, och andefyllda män och lärare. En del av dem kommer ni att korsfästa. Andra kommer ni att piska blodiga i era synagogor och förfölja dem från stad till stad.</v>
<v n="35">Därigenom gör ni er skyldiga till alla rättfärdiga mäns blod från den rättfärdige Abel till Sakarja, Berekjas son, som blev dödad av er i templet mellan altaret och det allraheligaste.</v>
<v n="36">Ja, alla århundradens samlade domar kommer att drabba denna generation.</v>
<v n="37">O, Jerusalem, Jerusalem, du stad, som mördar profeterna och stenar alla dem som Gud sänder till dig! Hur ofta har jag inte velat samla dina barn, som en höna samlar sina kycklingar under sina vingar, men ni ville inte låta mig göra det.</v>
<v n="38">Nu kommer ni själva att få ta hand om ert övergivna tempel.</v>
<v n="39">Ja, jag säger er att ni kommer inte att se mig igen förrän ni säger: 'Välsignad är den som kommer i Herrens namn.'"</v>
</c>
<c n="24">
<v n="1">När Jesus hade lämnat tempelområdet kom hans lärjungar och pekade på tempelbyggnaderna för att visa honom hur imponerande de var.</v>
<v n="2">Men han sa till dem: "Alla dessa byggnader kommer att jämnas med marken och inte en enda sten kommer att bli kvar på sin plats."</v>
<v n="3">När han senare satt på Oljebergets sluttning tillsammans med lärjungarna frågade de honom: "När kommer detta att ske? Vilka händelser föregår din återkomst och tidens slut?"</v>
<v n="4">Jesus sa till dem: "Låt ingen lura er</v>
<v n="5">för många ska komma och påstå att de är Messias, och de kommer att leda många vilse.</v>
<v n="6">Ni kommer att få uppleva krig och höra rykten om krig, men låt er inte skrämmas. Krig måste komma, men därmed är inte slutet inne.</v>
<v n="7">Nationer och maktblock kommer att resa sig mot varandra, och det blir hungersnöd och jordbävningar på den ena platsen efter den andra.</v>
<v n="8">Men detta är bara början på de fasor som kommer.</v>
<v n="9">Då kommer man att tortera er och döda er och hata er över hela världen därför att ni tillhör mig.</v>
<v n="10">Många av er kommer att förneka sin tro och förråda och hata varandra.</v>
<v n="11">Många falska profeter kommer att framträda och leda många vilse.</v>
<v n="12">Och när synden tar sig hejdlösa uttryck överallt, kommer mångas kärlek att kallna.</v>
<v n="13">Men de som håller ut till slutet ska bli frälsta.</v>
<v n="14">Och de goda nyheterna om Guds rike ska predikas i hela världen, så att alla nationer får höra dem. Sedan ska slutet komma.</v>
<v n="15">Den som läser detta ska noga lägga märke till varje ord: När ni ser den avskyvärda gudabilden, som profeten Daniel berättar om, stå i helgedomen,</v>
<v n="16">måste de som befinner sig i Judeen fly till bergen, och</v>
<v n="17">de som sitter utanför sina hus får inte ens gå in för att packa,</v>
<v n="18">och de som är på fälten får inte först springa hem för att hämta kläder.</v>
<v n="19">Och stackars de kvinnor som är gravida när denna tid kommer, och stackars dem som har spädbarn!</v>
<v n="20">Be att ni inte behöver fly på vintern eller på sabbatsdagen,</v>
<v n="21">för det kommer att bli en så svår förföljelse att världen aldrig varken förr eller senare har sett något liknande.</v>
<v n="22">Ja, om dessa dagar inte förkortades skulle ingen människa bli räddad. Men för Guds utvalda folks skull ska dessa dagar förkortas.</v>
<v n="23">Om någon då säger till er: 'Nu har Messias kommit. Här är han, eller där är han', så tro dem inte!</v>
<v n="24">Många kommer nämligen att falskt utge sig för att vara Messias, och falska profeter kommer att framträda. De kommer att göra stora under, så att till och med Guds utvalda blir bedragna.</v>
<v n="25">Kom ihåg att jag har varnat er!</v>
<v n="26">Om någon alltså säger till er att Messias har kommit tillbaka och är ute i öknen, så bry er inte om att gå och se efter. Eller om man säger att han har gömt sig någonstans, så tro det inte!</v>
<v n="27">För precis så som blixten flammar över himlen från öster till väster, så ska det vara när Människosonen, återvänder.</v>
<v n="28">Och där liket är, där kommer gamarna att samlas.</v>
<v n="29">Så fort den tidens förföljelser är slut kommer solen att förmörkas och månen att förlora sin glans. Stjärnorna ska slungas ur sina banor, och universums krafter ska skakas.</v>
<v n="30">Därefter kommer tecknet på min ankomst att visa sig på himlen, och det kommer att höras jämmer och klagorop över hela jorden. Och jordens alla folk ska se mig komma på himlens skyar med makt och härlighet.</v>
<v n="31">Och till ljudet av mäktiga trumpetstötar ska jag sända ut mina änglar, och de ska samla in mina utvalda från jordens och himlens yttersta gränser.</v>
<v n="32">Lär er nu något från fikonträdet. När saven stiger i grenarna och löven börjar spricka ut, då vet ni att sommaren snart är här.</v>
<v n="33">På samma sätt kan ni veta att min återkomst är nära. Ja, den står för dörren när ni ser att allt detta börjar hända.</v>
<v n="34">Då går denna tidsålder mot sitt slut.</v>
<v n="35">Himmel och jord ska försvinna, men mina ord ska bestå för evigt.</v>
<v n="36">Men ingen vet vilken dag eller vid vilken timme slutet kommer, inte ens änglarna. Nej, inte ens Guds Son. Bara Fadern vet det.</v>
<v n="37" t="38">Världen kommer att vara lika sorglös som vanligt. Man kommer att äta och dricka och gifta sig precis som på Noas tid, innan floden plötsligt kom och drog med sig allt.</v>
<v n="39">Människorna ville inte tro att det skulle hända, inte ens när Noa gick in i arken. Men floden kom och dränkte dem allesammans. Så kommer det att bli när jag kommer tillbaka.</v>
<v n="40">Två män kommer att arbeta tillsammans på åkern, och den ene kommer att hämtas upp, den andre kommer att lämnas kvar.</v>
<v n="41">Två kvinnor kommer att arbeta tillsammans i hemmet, den ena kommer att hämtas upp, den andra kommer att lämnas kvar.</v>
<v n="42">Var alltså beredda, för ni vet inte vilken dag er Herre kommer!</v>
<v n="43">Om husets ägare visste när tjuven skulle komma, skulle han hålla sig vaken och förhindra att någon bryter sig in.</v>
<v n="44">På samma sätt ska ni vara beredda, för Människosonen kommer tillbaka när ni minst av allt räknar med det.</v>
<v n="45">Är du en klok och pålitlig Herrens tjänare? Har jag inte gett dig i uppgift att ta hand om min familj och att ge mina barn mat varje dag?</v>
<v n="46">Välsignad är du om jag finner att du troget utfört ditt arbete när jag kommer tillbaka.</v>
<v n="47">Åt sådana trogna tjänare ska jag överlåta ansvaret för allt jag äger.</v>
<v n="48">Men om du är en opålitlig tjänare som säger till dig själv: 'Min herre kommer inte än på ett tag' och sedan</v>
<v n="49">börjar att misshandla de andra tjänarna och samtidigt leva livets glada dagar och dricka dig berusad,</v>
<v n="50">så kommer din herre att återvända oanmäld och oväntat.</v>
<v n="51">Du kommer då att bli straffad för ditt hyckleri, och han kommer att sända dig till den plats där bedragarna finns. Där ska man gråta och skära tänder."</v>
</c>
<c n="25">
<v n="1">"På den dagen ska det vara med himmelriket som med tio unga flickor, som var tärnor vid ett bröllop och som tog sina lampor och gick för att möta brudgummen.</v>
<v n="2" t="4">Men bara fem av dem var kloka nog att fylla lamporna med olja, medan de andra fem var tanklösa och glömde det.</v>
<v n="5" t="6">När brudgummen blev sen lade de sig för att vila och somnade. Vid midnatt väcktes de av ett rop: 'Brudgummen kommer! Kom ut och välkomna honom!'</v>
<v n="7" t="8">Alla flickorna skyndade sig upp och gjorde i ordning sina lampor. Då tiggde och bad de fem, som inte hade någon olja, att de andra skulle dela med sig åt dem, eftersom deras lampor slocknade.</v>
<v n="9">Men de andra svarade: 'Vi har inte så mycket att det räcker till er också. Gå i stället iväg till dem som säljer och köp det ni behöver!'</v>
<v n="10">Men medan de var borta kom brudgummen, och de som hade tillräckligt med olja i sina lampor gick med honom in till bröllopsfesten, och dörren låstes.</v>
<v n="11">Efter en stund kom de fem andra tillbaka och ställde sig utanför dörren och ropade: 'Herre, öppna för oss!'</v>
<v n="12">Men då ropade han tillbaka: 'Gå er väg! Jag vet inte vilka ni är!'</v>
<v n="13">Håll er därför vakna och var beredda för ni vet inte vilken dag eller vilken timme jag kommer tillbaka.</v>
<v n="14">Hur det förhåller sig med himmelriket kan man också förstå av berättelsen om mannen som for utomlands. Han samlade sina tjänare och gav dem i uppdrag att förvalta hans förmögenhet medan han var borta.</v>
<v n="15">Till den ene gav han fem tusen kronor, till den andre två tusen kronor och till den tredje tusen kronor, allt i proportion till deras förmåga. Sedan reste han.</v>
<v n="16">Mannen som hade fått fem tusen kronor började genast köpa och sälja och tjänade snart ihop ytterligare fem tusen kronor.</v>
<v n="17">Mannen med två tusen kronor gjorde likadant och tjänade ytterligare två tusen kronor.</v>
<v n="18">Men mannen som fick tusen kronor grävde en grop i marken och gömde pengarna där för att de skulle vara i säkert förvar.</v>
<v n="19">Efter lång tid kom deras arbetsgivare tillbaka från resan. Han kallade då på männen och bad dem redovisa pengarna.</v>
<v n="20">Den man som hade fått hand om fem tusen kronor gav honom tio tusen kronor.</v>
<v n="21">Då berömde hans arbetsgivare honom för hans pålitlighet. 'Du har förvaltat denna summa väl', sa han till honom. 'Därför tänker jag nu ge dig större ansvar. Jag bjuder dig till min fest!'</v>
<v n="22">Sedan kom mannen som tagit emot två tusen kronor och redovisade: 'Du gav mig två tusen kronor att förvalta, och jag har fördubblat dem.'</v>
<v n="23">'Utmärkt!', sa arbetsgivaren. 'Du är en god och ansvarsfull tjänare. Du har troget förvaltat den lilla summa du fick. Därför ska jag ge dig mycket mer. Också dig bjuder jag till min fest.'</v>
<v n="24" t="25">Sedan kom mannen med de tusen kronorna och sa: 'Jag vet att du är en sträng man, och jag tänkte att hur mycket jag än tjänar så tar du det ifrån mig. Jag vågade inte att ge mig in i några som helst affärer. Därför grävde jag ner pengarna i jorden. Här får du dem tillbaka!'</v>
<v n="26">Men hans arbetsgivare svarade: 'Din late bedragare! Eftersom du visste att jag skulle kräva mer tillbaka än du hade fått,</v>
<v n="27">borde du åtminstone satt in pengarna på banken, så att jag hade kunnat få ränta på dem.</v>
<v n="28">Ta ifrån honom pengarna och ge dem till den man som har tio tusen kronor.</v>
<v n="29">För den som väl använder det han fått, ska få mer och han ska leva i överflöd. Men den ansvarslöse ska bli fråntagen till och med det lilla ansvar han har.</v>
<v n="30">Kasta ut den oduglige tjänaren i mörkret här utanför. Där ska man gråta och skära tänder i sin förtvivlan.'</v>
<v n="31">Men när Människosonen kommer i sin härlighet tillsammans med alla sina änglar, då ska han sätta sig på Guds tron.</v>
<v n="32">Alla folk ska samlas inför honom, och han ska dela människorna i två grupper, som en herde skiljer fåren från getterna.</v>
<v n="33">Fåren ska han ställa på sin högra sida och getterna på sin vänstra.</v>
<v n="34">Sedan ska kungen säga till dem som står på den högra sidan: 'Kom, ni som min Far har välsignat, och gå in i det rike som från världens början gjorts i ordning åt er!</v>
<v n="35">Jag var hungrig, och ni gav mig mat. Jag var törstig, och ni gav mig vatten. Jag var en främling, och ni öppnade era hem för mig.</v>
<v n="36">Jag var naken, och ni gav mig kläder. Jag var sjuk, och ni tog hand om mig. Jag var i fängelse, och ni besökte mig.'</v>
<v n="37">Då kommer dessa rättfärdiga att svara: 'Herre, när såg vi dig hungrig och gav dig mat? Eller törstig och gav dig något att dricka?</v>
<v n="38">Eller som främling och hjälpte dig? Eller naken och klädde dig?</v>
<v n="39">När såg vi dig sjuk eller i fängelse och besökte dig?'</v>
<v n="40">Och kungen ska säga till dem: 'När ni gjorde detta för dessa mina minsta bröder gjorde ni det för mig!'</v>
<v n="41">Därefter ska han vända sig till dem som står på den vänstra sidan och säga: 'Gå bort med er, ni förbannade, till den eviga eld som har gjorts i ordning åt djävulen och hans änglar.</v>
<v n="42">För jag var hungrig, men ni gav mig ingen mat, jag var törstig, men ni gav mig ingenting att dricka.</v>
<v n="43">Jag var en främling, men ni vägrade att ge mig husrum. Jag var naken, men ni gav mig inga kläder. Jag var sjuk och i fängelse, men ni besökte mig inte.'</v>
<v n="44">Då ska de säga: 'Herre, har vi någonsin sett att du var hungrig eller törstig, eller att du var en främling, eller att du var naken eller sjuk eller i fängelse utan att vi hjälpt dig? '</v>
<v n="45">Och kungen ska svara: 'När ni vägrade att hjälpa den minste av dessa mina bröder, då vägrade ni att hjälpa mig.'</v>
<v n="46">Och de ska gå bort till evigt straff, men de som gjort Guds vilja ska leva för evigt."</v>
</c>
<c n="26">
<v n="1">När Jesus hade slutat sitt tal sa han till sina lärjungar:</v>
<v n="2">"Som ni vet börjar påskhögtiden i övermorgon. Då ska Människosonen bli utlämnad och fastspikad på ett kors."</v>
<v n="3">Samtidigt samlades översteprästerna och andra judiska ledare i översteprästen Kajafas palats</v>
<v n="4">för att diskutera hur man i smyg skulle kunna gripa Jesus och döda honom.</v>
<v n="5">"Men inte under påskhögtiden", sa de till varandra, "för det kan leda till upplopp."</v>
<v n="6">Jesus gick nu till Betania för att gästa Simon som tidigare hade varit leprasjuk.</v>
<v n="7">Medan han åt kom en kvinna in med en flaska dyrbar olja och hällde den över hans huvud.</v>
<v n="8" t="9">Lärjungarna blev upprörda och sa: "Vilket slöseri med pengar. Oljan är ju värd en förmögenhet, och hon kunde ha sålt den och gett pengarna till de fattiga!"</v>
<v n="10">Jesus förstod vad de tänkte och sa: "Varför kritiserar ni henne? Hon har gjort en god handling mot mig.</v>
<v n="11">Ni kommer alltid att ha de fattiga ibland er, men jag kommer inte att vara ibland er så länge till.</v>
<v n="12">Genom att hälla denna olja över mig har hon i verkligheten förberett min begravning,</v>
<v n="13">och det hon gjort mot mig ska man för alltid komma ihåg överallt i hela världen där de goda nyheterna predikas.</v>
<v n="14">Då gick Judas Iskariot, en av de tolv lärjungarna, till översteprästerna</v>
<v n="15">och frågade: "Hur mycket betalar ni mig för att få Jesus i era händer?" De gav honom trettio silvermynt,</v>
<v n="16">och från det ögonblicket väntade Judas på ett lämpligt tillfälle att förråda Jesus.</v>
<v n="17">På första dagen i påskhögtiden, då man i de judiska hemmen inte äter bröd som bakats med jäst, kom lärjungarna till Jesus och frågade: "Var någonstans ska vi ordna med påskmåltiden?"</v>
<v n="18">Han svarade: "Gå in i staden och sök upp den och den mannen och säg till honom: 'Vår Herre säger: Min tid är inne. Och i ditt hus vill jag äta påskmåltiden tillsammans med mina lärjungar.'"</v>
<v n="19">Lärjungarna gjorde som Jesus hade sagt, och de lagade till måltiden där.</v>
<v n="20" t="21">När han samma kväll åt med de tolv sa han: "En av er ska förråda mig."</v>
<v n="22">Alla blev djupt bedrövade, och en efter en frågade de: "Inte är det väl jag?"</v>
<v n="23">Han svarade: "Det är en som doppar sitt bröd i fatet tillsammans med mig.</v>
<v n="24">Jag måste nämligen dö precis som profeterna sagt, men stackars den människa som förråder mig. Det hade varit bättre för den människan att hon aldrig hade blivit född."</v>
<v n="25">Då frågade Judas honom: "Herre, inte är det väl mig du menar?" Och Jesus svarade: "Jo, det är det."</v>
<v n="26">Medan de åt tog Jesus en bit bröd och välsignade det och bröt det i bitar och gav till lärjungarna och sa: "Ta det och ät, för detta är min kropp."</v>
<v n="27">Och han tog en bägare vin och tackade Gud och gav den till dem och sa: "Drick av det, var och en,</v>
<v n="28">för detta är mitt blod, som bekräftar det nya förbundet mellan Gud och människa. Det ges till förlåtelse för mångas synder.</v>
<v n="29">Jag försäkrar er: jag ska inte dricka av detta vin igen förrän den dag då jag dricker det på nytt med er i min Fars rike."</v>
<v n="30">Och när de hade sjungit en lovsång tillsammans, gick de ut till Oljeberget.</v>
<v n="31">Då sa Jesus till dem: "I kväll kommer ni att överge mig allesammans, för det står i Skriften att Gud ska slå herden och att fårhjorden kommer att skingras.</v>
<v n="32">Men när jag återvänt till livet, går jag till Galileen för att träffa er där."</v>
<v n="33">Petrus förklarade: "Även om alla andra överger dig så kan du lita på mig."</v>
<v n="34">Jesus sa till honom: "Sanningen är den att du denna natt ska förneka mig tre gånger innan ens tuppen hunnit gala i morgon bitti."</v>
<v n="35">"Om jag till och med måste dö så gör jag det inte!" försäkrade Petrus. Och alla de andra lärjungarna sa samma sak.</v>
<v n="36">Sedan tog Jesus dem med sig till det ställe som kallas Getsemane. Där bad han dem sitta ner och vänta medan han gick lite längre bort för att be.</v>
<v n="37">Han tog med sig Petrus och Sebedaios två söner, Jakob och Johannes, och han greps av allt större ångest och förtvivlan.</v>
<v n="38">"Jag är nära att bryta samman under den börda jag måste bära. Stanna kvar här och lämna mig inte ensam", sa han till dem.</v>
<v n="39">Han gick några steg längre bort och kastade sig ner på marken och bad: "Far, om det är möjligt så bevara mig från detta lidande. Men inte som jag vill utan som du vill."</v>
<v n="40">Sedan gick han tillbaka till de tre lärjungarna och upptäckte att de sov. "Petrus", ropade han, "kunde du inte vaka med mig ens en timme?</v>
<v n="41">Håll er vakna och be, så att frestelserna inte kommer att segra över er. Ni vill ju så gärna, men det är svårt för er."</v>
<v n="42">Han lämnade dem än en gång för att be: "Far! Även om jag inte kan undgå detta lidande är jag beredd att göra din vilja."</v>
<v n="43">När han kom tillbaka till dem såg han att de alltjämt sov.</v>
<v n="44">Han lämnade dem därför och bad för tredje gången med samma ord.</v>
<v n="45">Sedan återvände han till lärjungarna och sa: "Vakna! Ni kan vila er en annan gång. Nu ska Människosonen överlämnas till onda människor.</v>
<v n="46">Res er och låt oss gå. Han som förråder mig är snart här!"</v>
<v n="47">Medan han fortfarande talade kom Judas, en av lärjungarna, tillsammans med en stor skara människor. De var utsända av de judiska ledarna och var beväpnade med svärd och klubbor.</v>
<v n="48">Judas hade kommit överens med dem om att gripa den man han hälsade med en kyss.</v>
<v n="49">Judas kom nu direkt fram till Jesus och sa: "Godafton, Mästare!" och kysste honom häftigt.</v>
<v n="50">Jesus svarade: "Min vän, gör vad du har kommit hit för." Då grep de andra honom.</v>
<v n="51">En av männen som var med Jesus drog då fram ett svärd och högg av örat på översteprästens tjänare.</v>
<v n="52">"Stoppa undan ditt svärd", sa Jesus till honom. "De som använder våld, kommer själva att falla offer för våld.</v>
<v n="53">Inser du inte att jag skulle kunna be min Far om tusentals änglar för att skydda oss, och han skulle omedelbart skicka hit dem?</v>
<v n="54">Men hur skulle då det uppfyllas som står i Skriften? Alltså måste allt ske."</v>
<v n="55">Sedan talade Jesus till soldaterna: "Är jag en så farlig brottsling att ni var tvungna att beväpna er med svärd och klubbor för att kunna gripa mig? Varenda dag har jag predikat i templet och ni har inte gripit mig.</v>
<v n="56">Men också detta sker för att det som profeterna sagt ska gå i uppfyllelse."I samma ögonblick övergav alla lärjungarna honom och flydde.</v>
<v n="57">De som arresterat Jesus ledde honom sedan till översteprästen Kajafas hus, Dit kom också alla de judiska ledarna.</v>
<v n="58">Under tiden följde Petrus efter på avstånd, och lyckades ta sig in på gården till översteprästens hus. Där satte han sig ner tillsammans med vakterna för att se vad som skulle hända med Jesus.</v>
<v n="59">Översteprästen och hela domstolen var nu samlad. De sökte efter vittnen, som var villiga att vittna falskt om Jesus, så att man kunde väcka åtal mot honom och döma honom till döden.</v>
<v n="60" t="61">Men trots att det fanns många, som var villiga att vittna, motsa vittnena hela tiden varandra.Till slut förklarade två män: "Den här mannen påstår att han kan riva ner Guds tempel och bygga upp det igen på tre dagar."</v>
<v n="62">Då reste sig översteprästen och frågade Jesus: "Har du sagt det, eller har du det inte?"</v>
<v n="63">Men Jesus teg.Då sa översteprästen: "I den levande Gudens namn kräver jag att du säger oss om du är Messias, Guds Son."</v>
<v n="64">"Ja", sa Jesus, "det är jag. Och från och med nu kommer ni att få se Människosonen sitta på Guds högra sida och komma på himlens skyar."</v>
<v n="65" t="66">Då slet översteprästen sönder sina kläder och ropade: "Han hädar Gud! Behöver vi fler vittnen? Ni har alla hört honom säga det! Vad är er dom?"De ropade: "Döden! Döden! Döden!"</v>
<v n="67">Sedan spottade de Jesus i ansiktet och slog honom med knytnävarna och hånade honom.</v>
<v n="68">"Profetera för oss, du Messias!" skrek de. "Vem slog dig den här gången?"</v>
<v n="69">Medan allt detta pågick satt Petrus ute på gården. En flicka kom fram till honom och sa: "Du var tillsammans med Jesus, och ni kommer båda från Galileen."</v>
<v n="70">Men Petrus protesterade högljutt. "Jag vet inte ens vad du talar om", fräste han.</v>
<v n="71">Senare lade en annan flicka märke till honom i porten och sa till dem som stod runt omkring: "Den här mannen var tillsammans med Jesus från Nasaret."</v>
<v n="72">Petrus nekade igen, och nu svor han på det: "Jag känner inte ens den här mannen."</v>
<v n="73">Men efter en stund kom de män som stått där fram till honom och sa: "Vi vet att du är en av hans lärjungar. Vi hör på din dialekt att du kommer från Galileen."</v>
<v n="74">Petrus började då förbanna och svära. "Jag har aldrig sett den här mannen", sa han. Just då gol tuppen.</v>
<v n="75">Då kom Petrus ihåg vad Jesus hade sagt: "Innan tuppen gal kommer du att förneka mig tre gånger." Och han gick förtvivlad ut och grät.</v>
</c>
<c n="27">
<v n="1">Tidigt nästa morgon samlades översteprästerna och de judiska ledarna igen. De fortsatte att diskutera hur de skulle få de romerska myndigheterna att döma Jesus till döden.</v>
<v n="2">Sedan skickade de Jesus i bojor till den romerske landshövdingen Pilatus.</v>
<v n="3">När Judas, som hade förrått honom, såg att man dömt Jesus till döden ångrade han sig djupt. Därför gick han tillbaka till översteprästerna och de andra judiska ledarna med de trettio silverpengarna.</v>
<v n="4">"Jag har syndat", förklarade han, "för jag har förrått en oskyldig människa.Det är ditt problem", svarade de.</v>
<v n="5">Då slängde han pengarna på golvet i templet och gick ut och hängde sig.</v>
<v n="6">Översteprästerna samlade ihop pengarna och sa: "Vi kan inte lägga dem i templets kassaskrin, eftersom det är mot våra lagar att ta emot blodspengar."</v>
<v n="7">De diskuterade saken och beslutade till sist att köpa ett stycke jord, på den plats där krukmakarna brukade hämta lera. Denna åker användes sedan som gravplats för främlingar som dog i Jerusalem.</v>
<v n="8">Det är därför som den fortfarande kallas 'Blodsåkern'.</v>
<v n="9">På detta sätt uppfylldes Jeremias profetia som säger: "Jag tog de trettio silverpengarna, det pris som han värderades till av Israels folk,</v>
<v n="10">och köpte en åker av krukmakarna, som Herren befallde mig."</v>
<v n="11">Jesus ställdes så inför Pilatus, den romerske landshövdingen. "Är du judarnas kung?" frågade landshövdingen honom."Ja", svarade Jesus.</v>
<v n="12">Men när översteprästerna och de andra judiska ledarna kom med alla möjliga anklagelser mot honom förblev Jesus tyst.</v>
<v n="13">"Hör du inte vad de anklagar dig för?" sa Pilatus.</v>
<v n="14">Men till Pilatus stora förvåning sa Jesus inte ett ord.</v>
<v n="15">Nu var det sed att landshövdingen varje år släppte en judisk fånge fri, en som folket självt valde ut.</v>
<v n="16">Det här året satt det en verkligt ökänd brottsling i fängelset. Han hette Barabbas.</v>
<v n="17">När folkhopen samlades utanför Pilatus hus denna morgon frågade han dem: "Vem ska jag släppa fri, Barabbas eller Jesus, er Messias?"</v>
<v n="18">Han visste nämligen mycket väl att de judiska ledarna hade arresterat Jesus av avundsjuka, därför att han var så populär bland folket.</v>
<v n="19">Men medan Pilatus satt ordförande i rätten hade hans hustru skickat ett meddelande till honom: "Lämna denne oskyldige man i fred, för jag har i natt haft fruktansvärda mardrömmar för hans skull."</v>
<v n="20">Men under tiden hade översteprästerna och de judiska ledarna övertalat folkhopen att begära att Barabbas skulle släppas och Jesus dödas.</v>
<v n="21">När Pilatus för andra gången frågade: "Vilken av dessa två ska jag släppa?" ropade folket: "Barabbas!"</v>
<v n="22">"Vad ska jag då göra med Jesus, er Messias?" undrade Pilatus."Korsfäst honom!" skrek de.</v>
<v n="23">"Varför det?" frågade Pilatus. "Vad har han då gjort?"Men de fortsatte att ropa: "Korsfäst, korsfäst!"</v>
<v n="24">När Pilatus såg att ingenting hjälpte och att folket när som helst kunde ställa till upplopp, bad han om ett handfat med vatten och inför folkmassan tvättade han sina händer och sa: "Jag är oskyldig till denne mans blod. Ansvaret är ert!"</v>
<v n="25">Och folkmassan skrek tillbaka: "Hans blod kan gärna komma över oss och över våra barn!"</v>
<v n="26">Då släppte Pilatus Barabbas, men Jesus lät han piska och överlämnade honom sedan till de romerska soldaterna för att de skulle föra bort honom och korsfästa honom.</v>
<v n="27">Men först tog de honom till kasernen där hela vaktstyrkan kallades samman.</v>
<v n="28">Där klädde de av honom hans kläder och satte på honom en röd soldatkappa</v>
<v n="29">och gjorde en krona av törntaggar, som de tryckte fast på hans huvud. Sedan satte de en käpp i hans högra hand som en spira och föll på knä inför honom och hånade honom. "Leve judarnas kung!" skrek de.</v>
<v n="30">Och de spottade på honom och tog käppen och slog honom i huvudet.</v>
<v n="31">Sedan de hade plågat honom på detta sätt, tog de av honom kappan och satte på honom hans egna kläder och förde bort honom för att korsfästa honom.</v>
<v n="32">På vägen till avrättningsplatsen träffade de en man från Kyrene i Afrika som hette Simon. Honom tvingade de att bära Jesu kors.</v>
<v n="33">Sedan gick de ut till det ställe som kallas Golgata (det betyder Huvudskalleberget).</v>
<v n="34">Där gav soldaterna honom vin som skulle bedöva honom. Men när Jesus märkte det ville han inte dricka det.</v>
<v n="35">När de hade korsfäst honom delade de hans kläder mellan sig genom lottdragning.</v>
<v n="36">Sedan satte de sig ner för att vakta honom.</v>
<v n="37">Och man satte upp en skylt över hans huvud med texten: "Detta är Jesus, judarnas kung."</v>
<v n="38">Också två brottslingar korsfästes samma morgon, en på var sida om honom.</v>
<v n="39">Och de som gick förbi kastade glåpord åt Jesus och skakade på huvudet och sa:</v>
<v n="40">"Är det du som kan riva ner templet och bygga upp det igen på tre dagar. Om du är Guds Son så hjälp dig själv och kliv ner från korset!"</v>
<v n="41" t="43">Också översteprästerna och de judiska ledarna gjorde sig lustiga över honom och hånade honom: "Han hjälpte andra, men sig själv kan han inte hjälpa! Ska han vara Israels kung? Kom ner från korset, så ska vi tro på dig! Han har sagt att han räknar med Guds hjälp och att han är Guds Son. Låt oss nu se om Gud hjälper honom."</v>
<v n="44">På samma sätt hånade de båda brottslingarna honom.</v>
<v n="45">På eftermiddagen denna dag blev det plötsligt mörkt i hela landet, och mörkret varade i tre timmar från klockan tolv till klockan tre.</v>
<v n="46">När klockan var omkring tre ropade Jesus: "Eli, Eli, lema sabachtani". Det betyder: "Min Gud, min Gud, varför har du övergett mig?"</v>
<v n="47">Några av dem som stod där missförstod honom och trodde att han ropade på Elia.</v>
<v n="48">En av dem sprang och fyllde en svamp med surt vin och satte den på en käpp och höll upp den så att han kunde dricka.</v>
<v n="49">Men de andra sa: "Lämna honom i fred. Låt oss se om Elia kommer och räddar honom."</v>
<v n="50">Sedan ropade Jesus ännu en gång med hög röst och gav upp andan och dog.</v>
<v n="51">Och i samma ögonblick revs det förhänge som hängde framför det allraheligaste i templet mitt itu, uppifrån och ända ned. Och marken skakade, och klipporna bröts sönder så att</v>
<v n="52">gravar öppnade sig och många fromma män och kvinnor, som hade dött, kom tillbaka till livet.</v>
<v n="53">Ja, de lämnade sina gravar, och när Jesus hade uppstått från de döda, gick de in i Jerusalem och visade sig där för många.</v>
<v n="54">Soldaterna och deras befälhavare som höll vakt blev fruktansvärt uppskrämda när de såg jordbävningen och allt som hände, och de ropade: "Denne man var verkligen Guds son."</v>
<v n="55">Det var också många kvinnor där som följt med Jesus från Galileen för att vara honom till hjälp. De stod en bit bort och såg vad som hände.</v>
<v n="56">Bland dem fanns Maria från Magdala och Maria, Jakobs och Josefs mor, och Jakobs och Johannes, Sebedaios söners, mor.</v>
<v n="57">När kvällen kom gick Josef, en rik man från Arimataia och en av Jesu lärjungar,</v>
<v n="58">till Pilatus och bad att få ta hand om Jesu kropp. Och Pilatus gav order om att den skulle lämnas till honom.</v>
<v n="59">Josef tog kroppen, lindade in den i en ren linneduk</v>
<v n="60">och lade den sedan i en grav, som han nyligen hade låtit hugga ut i berget till sig själv. Innan han gick därifrån rullade han en stor sten framför ingången.</v>
<v n="61">Både Maria från Magdala och den andra Maria var där och satt i närheten av graven och såg på.</v>
<v n="62">Dagen därpå var det sabbatsdag. Då kom översteprästerna och fariseerna till Pilatus</v>
<v n="63">och sa: "Vi har kommit att tänka på att denne lögnare en gång sa att han efter tre dagar skulle komma tillbaka till livet.</v>
<v n="64">Därför ber vi dig se till att graven förseglas till och med tredje dagen, så att hans lärjungar inte kommer och stjäl kroppen och sedan säger till alla att han kommit tillbaka till livet. Om det händer så är det ännu större risk för uppror än när han levde."</v>
<v n="65">"Här har ni vakter! Låt dem bevaka graven så gott de kan", svarade Pilatus.</v>
<v n="66">Då förseglade de graven och placerade ut vakterna för att skydda den från intrång.</v>
</c>
<c n="28">
<v n="1">Tidigt på söndagsmorgonen, alltså dagen efter sabbatsdagen, gick Maria från Magdala och den andra Maria i gryningen ut till graven.</v>
<v n="2">Plötsligt blev det en våldsam jordbävning. En Herrens ängel kom nämligen ner från himlen och rullade undan stenen och satte sig på den.</v>
<v n="3">Hans ansikte lyste som blixten, och hans kläder var vita som snö.</v>
<v n="4">Vakterna blev skräckslagna när de såg honom, och de föll till marken och låg där som döda.</v>
<v n="5">Sedan talade ängeln till kvinnorna och sa: "Var inte rädda! Jag vet att ni söker efter Jesus, han som blev korsfäst.</v>
<v n="6">Men han är inte här! Han har återvänt till livet, alldeles som han sa att han skulle göra. Kom och se var hans kropp låg.</v>
<v n="7">Och skynda er nu att berätta för hans lärjungar att han har uppstått från de döda, och att han går före till Galileen för att möta dem där. Det är mitt budskap till dem."</v>
<v n="8">Kvinnorna skyndade sig iväg från graven. De var fruktansvärt uppskrämda men samtidigt glada. Och de sprang för att träffa lärjungarna så de kunde berätta vad ängeln hade sagt.</v>
<v n="9">Men de hade inte hunnit långt förrän Jesus plötsligt stod framför dem!"God morgon", sa han. Och de föll till marken inför honom och fattade om hans fötter och tillbad honom.</v>
<v n="10">Sedan sa Jesus till dem: "Var inte rädda! Gå och säg till mina bröder att de ska komma till Galileen. Där ska de få se mig."</v>
<v n="11">Så fort kvinnorna gett sig iväg från graven, sprang några av vakterna som stått där till översteprästerna och berättade vad som hade hänt.</v>
<v n="12" t="13">De sammankallade då ett möte med alla de judiska ledarna, och man beslutade att muta vakterna med en stor summa pengar. "Säg att ni sov allesammans, när Jesu lärjungar kom och stal kroppen mitt i natten.</v>
<v n="14">Och om landshövdingen får höra om detta så vet ni att vi står på er sida, och allt ska ordna sig till det bästa", lovade de.</v>
<v n="15">Vakterna tog emot pengarna och spred sedan ut det som de blivit tillsagda att säga. Deras berättelse blev snart känd vida omkring bland judarna, som tror på den än i dag.</v>
<v n="16">Sedan gick de elva lärjungarna till det berg i Galileen där Jesus sagt att de skulle träffa honom.</v>
<v n="17">Där fann de honom och de tillbad honom, men några av dem var inte säkra på att det verkligen var Jesus.</v>
<v n="18">Han sa då till dem: Av Gud har jag fått all makt i himlen och på jorden.</v>
<v n="19">Gå därför ut i hela världen och kalla alla människor till att bli mina lärjungar, och döp dem i Faderns och Sonens och den helige Andes namn.</v>
<v n="20">Och lär dem att leva på det sätt jag sagt er, och kom ihåg att jag alltid är med er, ända till tidens slut."</v>
</c>
</b>
<b n="Markus">
<c n="1">
<v n="1">Här börjar den underbara berättelsen om Jesus Kristus, Guds son.</v>
<v n="2">Allt började som Skriften förutsagt: "Gud ska sända en budbärare, som kommer att förbereda världen på att Guds Son ska komma."</v>
<v n="3">Profeten Jesaja kunde se framåt i tiden och beskriva den uppgift denne budbärare skulle ha. Jesaja sa: "Jag hör någon ropa i öknen: 'Gör vägen fri för Herren. Röj undan alla hinder, så att han kan komma fram!'"</v>
<v n="4">Den budbärare som Jesaja talade om var Johannes döparen. Han levde i öknen där han predikade att alla skulle vända sig till Gud, så att Gud kunde förlåta dem deras synder.</v>
<v n="5">Från Jerusalem och hela Judeen strömmade människor ut i den judiska ödemarken för att se och höra Johannes, och när de bekände sina synder, döpte han dem i Jordanfloden.</v>
<v n="6">Johannes hade kläder som var vävda av kamelhår, och han hade ett läderbälte runt midjan. Han levde av gräshoppor och vildhonung.</v>
<v n="7">Hans budskap var klart:"Snart kommer en som är mycket större än jag, så mycket större att jag inte ens är värdig att vara hans slav.</v>
<v n="8">Jag döper er i vatten, men han kommer att döpa er i Guds helige ande!"</v>
<v n="9">En dag kom Jesus från Nasaret i Galileen och blev döpt av Johannes i Jordanfloden.</v>
<v n="10">I det ögonblick då Jesus steg upp ur vattnet såg han himlen öppna sig, och den helige Ande sänkte sig ner som en duva över honom.</v>
<v n="11">Och en röst från himlen sa: "Du är min älskade son. Du är min glädje."</v>
<v n="12" t="13">Omedelbart därefter blev Jesus ledd ut i öknen av den helige Ande. Där frestade djävulen honom i fyrtio dagar, och han levde ensam tillsammans med de vilda djuren. Och änglarna kom och stod till hans tjänst.</v>
<v n="14">Sedan Johannes arresterats av kung Herodes gick Jesus till Galileen för att predika Guds goda nyheter.</v>
<v n="15">"Äntligen är tiden inne", sa han. "Guds rike är nära! Vänd er bort från era synder och tro på de goda nyheterna."</v>
<v n="16">När Jesus en dag vandrade längs Galileiska sjöns stränder fick han se Simon och hans bror Andreas stå och kasta ut nät. De var nämligen fiskare till yrket.</v>
<v n="17">Jesus ropade till dem: "Följ med mig, jag ska visa er hur ni kan vinna människor för Gud!"</v>
<v n="18">De lämnade genast sina nät och följde med honom.</v>
<v n="19">Lite längre bort på stranden fick han se Sebedaios söner, Jakob och Johannes. De satt i en båt och lagade nät.</v>
<v n="20">Han kallade på dem också, och de lämnade omedelbart sin far Sebedaios och de andra som de fiskat tillsammans med för att följa med Jesus.</v>
<v n="21">Jesus och hans följeslagare kom nu till staden Kafarnaum. På sabbatsdagens morgon gick de till den judiska gudstjänstlokalen - synagogan - där Jesus predikade.</v>
<v n="22">Hans tal gjorde starkt intryck på dem som lyssnade. Det var annat än vad deras religiösa ledare brukade säga, och man frågade sig om det inte var Gud själv som talade genom Jesus.</v>
<v n="23">I synagogan fanns en man som var besatt av en ond ande, och han började skrika:</v>
<v n="24">"Vad vill du oss, Jesus från Nasaret? Du har bara kommit för att ta död på oss andar. Jag vet faktiskt vem du är, Guds helige son!"</v>
<v n="25">Jesus befallde anden att inte säga något mer och att komma ut ur mannen.</v>
<v n="26">Då började anden att rycka och slita i mannen och for ut ur honom med ett våldsamt skrik.</v>
<v n="27">Folket i synagogan blev förskräckta och började diskutera vad som hänt."Vad är det här för en ny religion?" frågade de upprört. "Till och med de onda andarna lyder hans order!"</v>
<v n="28">Nyheterna om vad han gjorde spred sig snabbt genom hela Galileen.</v>
<v n="29" t="30">När han hade lämnat synagogan, gick han och hans lärjungar till Simons och Andreas hem, där Simons svärmor var sjuk och sängliggande med hög feber. De berättade det omedelbart för Jesus.</v>
<v n="31">Han gick då in till henne och tog henne i handen och reste henne upp. Då lämnade febern henne plötsligt, och hon steg upp och lagade till mat åt dem.</v>
<v n="32" t="34">På kvällen vid solnedgången var hela gårdsplanen fylld av sjuka och andebesatta människor som man kommit till honom med för att de skulle bli botade. Nästan alla i Kafarnaum var där. Och han befallde många onda andar att släppa greppet om sina offer. Han förbjöd också andarna att tala eftersom de visste vem han var.</v>
<v n="35">Nästa morgon var han uppe långt före gryningen och gick ensam ut i öknen för att be.</v>
<v n="36" t="37">Senare gick Simon och de andra ut för att leta reda på honom och när de fann honom sa de: "Alla frågar efter dig."</v>
<v n="38">Men han svarade: "Vi måste gå till andra städer också och låta dem få del av mitt budskap. Det är därför jag har kommit."</v>
<v n="39">Han vandrade sedan genom hela Galileen och predikade i synagogorna och befriade många från de onda andarnas makt.</v>
<v n="40">En gång kom en leprasjuk och föll ner framför honom och tiggde och bad om att få bli botad. "Om du vill, så kan du göra mig frisk igen", sa han.</v>
<v n="41">Jesus greps av medlidande och lade sin hand på honom och sa: "Det vill jag. Du är frisk!"</v>
<v n="42">Omedelbart försvann sjukdomen, och mannen var botad.</v>
<v n="43" t="44">Jesus sa sedan strängt till honom: "Gå genast till den judiske prästen och låt honom undersöka dig. Och stanna inte på vägen för att tala med någon. Som tack för att du blivit botad ska du ta med det offer som Mose föreskrivit. Då kommer alla att se att Gud har botat dig."</v>
<v n="45">Men när mannen gick sin väg, började han berätta för allt och alla att han blivit frisk. Därför kunde Jesus inte visa sig offentligt i någon stad, utan måste hålla till ute i ödemarken. Men människorna kom ändå till honom från alla håll.</v>
</c>
<c n="2">
<v n="1">Några dagar senare kom han tillbaka till Kafarnaum, och nyheten om att han anlänt spred sig snabbt i hela staden.</v>
<v n="2">Snart var huset där han bodde så fullpackat med folk så att man stod långt ut på gatan och trängdes. Och han predikade Guds ord för dem.</v>
<v n="3">Då kom fyra män bärande på en lam man på en bår.</v>
<v n="4">När de inte kunde tränga sig fram till Jesus igenom folkmassan gjorde de hål i taket ovanför. Genom denna öppning firade de sedan ner den sjuke mannen på båren mitt framför honom.</v>
<v n="5">När Jesus såg hur stor tro de hade, sa han till mannen: "Min son, dina synder är förlåtna!"</v>
<v n="6">Men några av judarnas religiösa ledare sa till varandra där de satt:</v>
<v n="7">"Vad menar han? Det är ju hädelse! Tror han att han är Gud? Det är ju bara Gud som kan förlåta synder."</v>
<v n="8">Men Jesus kunde läsa deras tankar och sa genast till dem:</v>
<v n="9">"Vilket är lättast att säga till denne lame man: 'Dina synder är förlåtna' eller att bota honom?</v>
<v n="10">Men jag ska bevisa för er att Människosonen har makt redan här och nu att förlåta synder."</v>
<v n="11">Sedan vände han sig till den lame och sa: "Stå upp. Ta din bår och gå hem. Du är frisk."</v>
<v n="12">Då hoppade mannen upp, tog båren och gick sin väg mitt framför ögonen på den förbluffade folkskaran. Då lovprisade man Gud, och alla ropade: "Vi har aldrig förr sett något sådant som detta! Gud är fantastisk!"</v>
<v n="13">Sedan vandrade Jesus vidare längs Galileiska sjön och predikade för folkmassorna som följde med honom.</v>
<v n="14">När han gick där fick han se Levi, Alfaios son, sitta vid tullkontoret. "Kom och bli min lärjunge", sa Jesus till honom. Och Levi reste sig och följde med honom.</v>
<v n="15">Samma kväll ordnade Levi med en fest. Han bjöd inte bara Jesus och hans lärjungar, utan också många av sina gamla kollegor vid tullen och en hel del personer med dåligt rykte. Många av dem hade nämligen blivit vänner till Jesus.</v>
<v n="16">Men när några av judarnas religiösa ledare såg Jesus i detta sällskap, sa de till lärjungarna: "Hur kan han nedlåta sig till att äta tillsammans med sådant avskum?"</v>
<v n="17">När Jesus hörde detta sa han till dem: "Friska människor behöver ingen läkare, men sjuka gör det. Därför har jag kommit för att kalla syndare till gemenskap med Gud, och inte dem som redan känner honom."</v>
<v n="18">Johannes lärjungar och de judiska ledarna fastade regelbundet. En dag kom några av dem till Jesus och frågade varför inte hans lärjungar också fastade.</v>
<v n="19">Jesus svarade: "Ska bröllopsgästerna fasta under bröllopsmiddagen? Det gör de inte. De är med på festen så länge brudgummen är det.</v>
<v n="20">Men en dag kommer han inte längre att vara ibland dem. Då kommer de att fasta.</v>
<v n="21">Det är väl heller ingen som lagar ett gammalt klädesplagg med ett stycke nytt tyg som aldrig har tvättats. För vad händer då? Jo, det nya tygstycket krymper och river sönder plagget, så att hålet blir ännu större än det var förut.</v>
<v n="22">Och inte heller slår någon nytt vin i gamla vinsäckar. Ni vet ju redan på förhand att vinet jäser och att säckarna därför skulle spricka och bli förstörda och att vinet skulle spillas ut. Nej, nytt vin häller man i nya vinsäckar."</v>
<v n="23">En annan gång, när Jesus och hans lärjungar gick förbi några åkrar på en sabbatsdag, ryckte lärjungarna av ax och åt upp kornen.</v>
<v n="24">Några av de judiska ledarna sa då till Jesus: "Titta vad de gör! Är det inte förbjudet i lagen att skörda vete på sabbatsdagen?"</v>
<v n="25" t="26">Men Jesus svarade dem: "Har ni aldrig hört om när kung David och hans följeslagare blev hungriga. På den tid då Evjatar var överstepräst gick de in i Guds hus, och David inte bara åt av det speciella bröd som bara prästerna får äta, utan gav det också till sitt folk. Det var också mot lagen.</v>
<v n="27">Men kom ihåg att sabbaten skapades för människornas skull, och inte människan för sabbatens skull.</v>
<v n="28">Och därför har Människosonen makt att bestämma vad som är tillåtet och inte tillåtet att göra på sabbaten."</v>
</c>
<c n="3">
<v n="1">Medan Jesus var i Kafarnaum gick han som vanligt till synagogan. Där lade han märke till en man som hade en vanställd hand.</v>
<v n="2">Eftersom det var sabbatsdag höll Jesu fiender noga ögonen på honom. Skulle han våga bota mannens hand? I så fall fick de något att anklaga honom för.</v>
<v n="3">Jesus bad mannen att resa sig så att alla kunde se honom.</v>
<v n="4">Sedan vände han sig till de närvarande och frågade: "Är sabbatsdagen en dag då man får göra gott eller inte? Eller är det en dag då man ska rädda människoliv eller förgöra människoliv?" Men ingen ville svara honom.</v>
<v n="5">Då såg han förargat på dem för han var djupt bedrövad över deras likgiltighet för människornas nöd, och han sa till mannen: "Sträck ut din hand!" Mannen gjorde det, och han blev genast frisk i sin hand.</v>
<v n="6">Fariseerna lämnade då synagogan och började smida planer tillsammans med kung Herodes vänner och anhängare om hur man på enklaste sätt skulle röja Jesus ur vägen.</v>
<v n="7" t="8">Under tiden drog sig Jesus och hans lärjungar tillbaka till stranden, och en stor skara människor från Galileen, Judeen, Jerusalem och Idumeen, men också från andra sidan Jordan och ända bortifrån Tyros och Sidon, följde honom. Nyheterna om hans under hade nämligen spritt sig vida omkring, och folk strömmade till för att se vad som försiggick.</v>
<v n="9">Jesus bad då sina lärjungar att skaffa fram en båt och ha den i beredskap för att rädda honom undan om folket på stranden skulle tränga på alltför mycket.</v>
<v n="10">Många hade nämligen blivit botade den dagen, och därför trängde sig massor av sjuka människor på från alla håll för att röra vid honom.</v>
<v n="11">När de som var besatta av onda andar fick syn på honom, föll de ner vid hans fötter och ropade: "Du är Guds Son!"</v>
<v n="12">Men Jesus förbjöd dem att tala om vem han var.</v>
<v n="13">Därefter gick Jesus upp bland bergen och han tog med sig några män som han valt ut.</v>
<v n="14" t="15">Då de var samlade runt honom utsåg han bland dem tolv som alltid skulle vara hos honom. Senare skulle han sända ut dem till att predika och driva ut onda andar.</v>
<v n="16" t="17">,</v>
<v n="18" t="19">Här är namnen på de tolv: Simon, som Jesus gav det nya namnet Petrus, Jakob och Johannes (Sebedaios söner, som han kallade "åsksönerna"). Vidare Andreas, Filippos, Bartolomaios, Matteus, Tomas, Jakob (Alfaios son), Taddaios, Simon (medlem av seloternas revolutionära parti, som ville bekämpa den romerska övermakten med våld) och Judas Iskariot (som senare förrådde honom).</v>
<v n="20">När han återvände till det hus där han bodde började folk på nytt att samlas, och snart var huset så fullt av folk så att varken han eller lärjungarna ens fick tid att äta.</v>
<v n="21">När hans anhöriga hörde det kom de för att försöka ta hand om honom. "Han är galen!" sa de.</v>
<v n="22">Men de judiska lagexperterna, som hade kommit från Jerusalem, sa: "Han är besatt av Satan, de onda andarnas kung. Det är därför som de onda andarna lyder honom."</v>
<v n="23">Jesus kallade då till sig dessa män och med hjälp av exempel som de alla förstod frågade han: "Hur kan Satan driva ut Satan?</v>
<v n="24">Ett rike som strider med sig självt kommer att gå under.</v>
<v n="25">Och en familj, där man ständigt och jämt grälar och strider med varandra, kan inte bestå.</v>
<v n="26">Om djävulen strider med sig själv, så har han inte längre någon makt och det är ute med honom.</v>
<v n="27">Han måste bindas innan hans onda andar kan kastas ut, på samma sätt som en stark man måste bindas innan man kan bryta sig in i hans hus och stjäla hans tillhörigheter.</v>
<v n="28">Därför vill jag till varje pris göra klart för er att vilken synd som helst kan förlåtas, till och med hädelse mot min Far.</v>
<v n="29">Men den som hädar den helige Ande kan aldrig förlåtas. Det är en oförlåtlig synd."</v>
<v n="30">Han sa detta till dem därför att de påstod att han gjorde sina under genom djävulens kraft och inte genom den helige Andes kraft.</v>
<v n="31" t="32">Nu kom hans mor och hans bröder till det överfulla huset där han undervisade människorna. Eftersom de själva inte kunde komma in, skickade de bud till honom och bad honom komma ut. "Din mor och dina bröder är här utanför och vill träffa dig", sa man till honom.</v>
<v n="33">Men han svarade: "Min mor och mina bröder! Vilka är det?"</v>
<v n="34">Sedan såg han på dem som stod runt omkring och sa: "De här är min mor och mina bröder!</v>
<v n="35">Var och en som gör Guds vilja är min bror och min syster och min mor."</v>
</c>
<c n="4">
<v n="1">Återigen samlades en stor folkskara runt Jesus när han undervisade nere vid sjön. Han steg därför i en båt och satte sig ner och talade därifrån till människorna på stranden.</v>
<v n="2">Han undervisade dem som vanligt och med hjälp av exempel förklarade han för människorna vad Gud ville säga dem:</v>
<v n="3">"Lyssna! En lantbrukare bestämde sig för att så. När han sådde</v>
<v n="4">föll några av sädeskornen vid vägkanten, och fåglarna kom och åt upp dem.</v>
<v n="5" t="6">Några korn föll där marken var stenig och där det fanns alltför lite jord. Säden växte snabbt upp, men snart vissnade den i den heta solen och dog. Rötterna fick nämligen inte någon näring i den grunda jorden.</v>
<v n="7">Andra korn föll bland törnbuskarna som kvävde och hindrade säden från att växa upp och ge fullmogna ax.</v>
<v n="8">Men några korn föll i god jord och gav igen trettio gånger så mycket som såtts, och en del sextio eller hundra gånger så mycket.</v>
<v n="9">Hör noga på vad jag säger er!"</v>
<v n="10">När han senare var ensam med de tolv lärjungarna och med dem som följde honom frågade de: "Vad betyder det som du berättade?"</v>
<v n="11" t="12">Han svarade: "Ni har fått veta hemligheten om Guds rike, men för dem som lever utanför riket berättas den med hjälp av bilder. Det är som profeten Jesaja säger: 'Fastän de både ser och hör, förstår de ingenting och de vänder inte heller om till Gud och får sina synder förlåtna.'</v>
<v n="13">Men om ni inte förstår den här berättelsen om sädeskornen, hur ska ni då kunna begripa allt annat jag tänker berätta?</v>
<v n="14">Den som ger Guds ord vidare är som lantbrukaren som sådde sin säd.</v>
<v n="15">Med den hårda vägkanten där några sädeskorn föll menas de hårdhjärtade människor som hör Guds ord, men där djävulen genast kommer och försöker få dem att glömma det.</v>
<v n="16">Den steniga marken är exempel på människor som lätt blir entusiastiska och genast tar emot Guds ord.</v>
<v n="17">Men de tillåter inte Ordet att tränga in i sina liv. När de för sin tros skull möter problem och svårigheter eller blir förföljda ger de upp.</v>
<v n="18">Marken, som är täckt med törnbuskar, är lik människor som lyssnar till Guds budskap och tar emot det,</v>
<v n="19">men som genast låter vardagliga bekymmer, nöjen och begär efter allt förkväva det, så att de inte bär någon frukt.</v>
<v n="20">Men den goda jorden, den finns hos sådana människor som lyssnar till Guds ord och tar det till sig så att det bär frukt i deras liv, trettio, sextio och till och med hundra gånger mer än vad som såddes i deras hjärtan."</v>
<v n="21">Sedan frågade han dem: "När någon tänder en lampa, så ställer han väl inte en låda över den eller sätter den under sängen. Tvärtom! En lampa ställer man så att den kan lysa och vara till nytta.</v>
<v n="22">Allt som nu är gömt kommer en dag att dras fram i ljuset, och det som fortfarande är hemligt ska var och en förstå.</v>
<v n="23">Tänk noga över det jag säger er och</v>
<v n="24">se till att de ord ni får höra leder till handling. Ju mer ni gör det, desto mer kommer ni att förstå vad jag säger till er.</v>
<v n="25">För den som har han ska få ännu mer. Den som alltså förstår mycket av det jag säger, han ska en gång förstå allt, men den som förstår lite, han kommer till slut inte att förstå någonting av det jag säger."</v>
<v n="26">Här följer en annan berättelse som förklarar Guds rike:"En lantbrukare sådde säd på sin åker</v>
<v n="27">och gick sedan därifrån. Allteftersom dagarna gick började säden gro, och den växte utan hans hjälp.</v>
<v n="28">Jorden fick säden att gro, först trängde stråna fram, sedan formades axen och till slut mognade vetet.</v>
<v n="29">Då kom lantbrukaren med sin lie och skördade det."</v>
<v n="30">Sedan frågade Jesus: "Hur ska jag beskriva Guds rike? Vilken bild ska jag använda för att visa er det?</v>
<v n="31" t="32">Jo, det är som ett litet senapsfrö. Fastän senapsfröet är det minsta av alla frön, så växer det när det kommer i jorden och blir större än alla andra växter med långa grenar där fåglarna kan bygga bon och få skydd."</v>
<v n="33">Jesus använde sig mycket ofta av bilder, så att folket bättre skulle förstå när han undervisade dem.</v>
<v n="34">Det gjorde han alltid då han talade offentligt till dem, men när han senare var ensam med lärjungarna förklarade han innebörden i dessa bilder för dem.</v>
<v n="35">När kvällen kom sa Jesus till lärjungarna: "Kom, vi far över till andra sidan av sjön."</v>
<v n="36">Då lämnade de folket och steg i båten där han redan satt. När de så lade ut följde några andra båtar med.</v>
<v n="37">Men snart blåste en våldsam storm upp, och höga vågor slog in i båten så att den nästan blev full med vatten och började sjunka.</v>
<v n="38">Jesus låg och sov i båtens akter med huvudet mot en kudde. De väckte honom och ropade förtvivlade: "Märker du inte att vi håller på att drunkna?"</v>
<v n="39">Då reste han sig upp och befallde vinden och sjön att vara stilla. Då lade sig sjön, och det blev alldeles lugnt.</v>
<v n="40">Sedan frågade han lärjungarna: "Varför blev ni så rädda? Tror ni fortfarande inte på mig?"</v>
<v n="41">Förskräckta viskade de till varandra: "Vem är han? Både vinden och sjön lyder honom."</v>
</c>
<c n="5">
<v n="1" t="2">När de kom fram till andra sidan sjön, till trakten av Gerasa, rusade en man fram just som Jesus steg ur båten. Han var besatt av en ond ande och levde bland de klipphålor som man använde som gravar.</v>
<v n="3" t="4">Han var så vild så att det inte ens gick att sätta handbojor på honom. Varenda gång man gjorde det - och det var ofta - så slet han sönder kedjorna och gick därifrån. Ingen vågade komma i närheten av honom.</v>
<v n="5">Dag och natt höll han till bland gravhålorna eller irrade omkring uppe bland bergen och skrek och skar sönder sig själv med vassa stenar.</v>
<v n="6">Medan Jesus ännu var långt ute på sjön, hade mannen sett honom. Nu kom han rusande och kastade sig ner på marken framför Jesus.</v>
<v n="7">"Låt mig vara ifred!" skrek han så högt han kunde. "Du är ju son till den högste Guden. För Guds skull pina mig inte!"</v>
<v n="8">Jesus hade nämligen befallt den onde anden att lämna mannen.</v>
<v n="9">"Vad heter du?" frågade Jesus, och den onde anden svarade: "Legion, för vi är många i den här mannen."</v>
<v n="10">Och gång på gång bad de onda andarna: "Kör inte bort oss härifrån, utan låt oss stanna här på platsen."</v>
<v n="11">Just då gick en stor svinhjord och bökade på berget ovanför sjön.</v>
<v n="12">"Skicka iväg oss", tiggde då de onda andarna," så att vi kan fara in i de där svinen."</v>
<v n="13">Och Jesus lät dem få som de ville. Då lämnade de onda andarna mannen och for in i svinen, och hela hjorden störtade utför bergssluttningen ner i sjön och drunknade.</v>
<v n="14">Då flydde de som vaktade svinen och sprang till städerna och byarna i närheten och berättade vad som hade hänt. Människor kom då rusande till platsen för att själva få se det med egna ögon,</v>
<v n="15">och en stor folkskara samlades. Men när de såg mannen sitta där, klädd och vid sina sinnens fulla bruk, blev de rädda.</v>
<v n="16">De som sett hur mannen hade blivit helad och vad som hände med svinen berättade det för alla,</v>
<v n="17">och folket bad sedan Jesus att gå därifrån och lämna dem ifred.</v>
<v n="18">Då gick han tillbaka till båten. Mannen, som varit besatt av andarna, frågade då Jesus om han fick följa med.</v>
<v n="19">Men Jesus vägrade att ta med honom."Gå hem till dina vänner", sa han, "och berätta för dem vilket stort under Gud har gjort med dig, och hur barmhärtig han har varit mot dig."</v>
<v n="20">Mannen gick därefter runt i Tiostadsområdet och berättade för alla om det stora under Jesus gjort med honom. Och man häpnade över hans berättelse.</v>
<v n="21">När Jesus hade farit över med båten till andra sidan sjön, samlades en stor folkskara omkring honom på stranden.</v>
<v n="22">Då kom en man, som hette Jairos och som var föreståndare för synagogan på platsen, och föll förtvivlad ner vid hans fötter</v>
<v n="23">och bad honom bota hans lilla dotter."Hon håller på att dö", sa han. "Jag ber dig, kom och lägg dina händer på henne så att hon blir frisk igen."</v>
<v n="24">Jesus gick med honom följd av en väldig folkmassa som trängde på.</v>
<v n="25">I folksamlingen fanns en kvinna, som i tolv år lidit av inre blödningar.</v>
<v n="26">Hon hade plågats mycket under åren och behandlats av många läkare. Hon hade använt alla sina pengar för att bli frisk, men hade inte blivit bättre utan snarare sämre.</v>
<v n="27">Nu hade hon hört om alla de märkliga under Jesus hade gjort. Därför trängde hon sig fram bakom honom i folksamlingen och rörde försiktigt vid hans kläder.</v>
<v n="28">Hon tänkte nämligen: Om jag bara kan röra vid hans kläder kommer jag att bli frisk.</v>
<v n="29">Och så snart hon hade rört vid honom, stannade blödningen av och hon visste att hon var frisk.</v>
<v n="30">Jesus kände genast att helande kraft hade gått ut från honom, och han vände sig om och frågade: "Vem rörde vid mina kläder?"</v>
<v n="31">Hans lärjungar sa till honom: "Här tränger folk på från alla håll och så frågar du vem som rörde vid dig!"</v>
<v n="32">Men han såg sig omkring för att få veta vem det var som hade gjort det.</v>
<v n="33">Kvinnan blev förskräckt, och när hon förstod vad som hänt henne kom hon darrande fram och föll ner vid hans fötter och talade om vad hon hade gjort.</v>
<v n="34">Då sa Jesus till henne: "Dotter, din tro har botat dig. Gå i frid. Du är fri från din sjukdom."</v>
<v n="35">Medan han fortfarande talade med henne kom några med bud från Jairos hem att det var för sent - hans dotter hade dött, och det var ingen idé längre att Jesus kom.</v>
<v n="36">Men Jesus som hörde vad de sa, sa till Jairos: "Var inte rädd! Tro bara på mig."</v>
<v n="37">Så bad Jesus folkskaran bli kvar på platsen och tillät inte någon att följa med honom till Jairos hem utom Petrus och Jakob och Johannes.</v>
<v n="38">När de kom fram såg Jesus att det rådde stor förvirring i hemmet. Alla grät och klagade utan att kunna behärska sig.</v>
<v n="39">Då gick han in till dem och sa: "Varför gråter ni och är så upprörda? Flickan är inte död, hon sover bara!"</v>
<v n="40">Då hånskrattade de åt honom, men han bad dem alla att lämna huset. Sedan tog han med sig flickans mor och far och sina tre lärjungar och gick in i rummet där hon låg.</v>
<v n="41" t="42">Han tog henne vid handen och sa till henne: "Res dig upp, min lilla flicka!" Och flickan som var tolv år gammal reste sig upp och började gå omkring i rummet. Hennes föräldrar blev utom sig av förvåning,</v>
<v n="43">men Jesus förbjöd dem att berätta vad som hänt. Sedan sa han åt dem att ge henne något att äta.</v>
</c>
<c n="6">
<v n="1">Efter denna händelse lämnade Jesus denna del av landet och återvände med sina lärjungar till sin hemstad Nasaret.</v>
<v n="2" t="3">Nästa sabbatsdag gick han till synagogan för att undervisa, och många blev förvånade över hans visdom och de under han gjorde eftersom han ju bara var en nasaretbo precis som de."Inte är han väl bättre än vad vi är", sa de. "Han är bara en vanlig snickare och son till Maria. Vi känner hans bröder Jakob, Josef, Judas och Simon, och hans systrar bor ju också här mitt ibland oss." Och de retade sig på honom.</v>
<v n="4">Då sa Jesus till dem: "Ingenstans ser man ner så mycket på en profet som i hans hemstad och bland hans släktingar och i hans egen familj."</v>
<v n="5">Men eftersom folket i Nasaret inte trodde på Jesus så kunde han bara hjälpa några få sjuka där. På dem lade han händerna och de blev friska.</v>
<v n="6">Och han förvånade sig över att man inte ville tro på honom.Sedan gick Jesus runt i byarna och undervisade.</v>
<v n="7">Och han kallade till sig sina tolv apostlar och sände sedan ut dem två och två och gav dem makt att driva ut onda andar.</v>
<v n="8" t="9">Han befallde dem att inte ta med sig något annat än en vandringsstav. De fick inte ta med någon mat, ingen väska, inga pengar, inte ens ett par extra skor eller kläder till ombyte.</v>
<v n="10">"Håll er till ett enda hem i varje by. Flytta inte runt från hus till hus medan ni är där", sa han.</v>
<v n="11">"Och när man i en by inte vill ta emot er eller lyssna till er, så gå därifrån och bekymra er inte mer för dessa människor. De måste själva stå till svars för sitt handlande."</v>
<v n="12">Så gick lärjungarna sin väg. Överallt dit de kom uppmanade de folk att vända sig bort från synden.</v>
<v n="13">Och de drev ut många onda andar och botade många sjuka och smorde dem med olivolja.</v>
<v n="14">Jesus blev nu mer och mer känd och snart fick kung Herodes höra talas om honom, för överallt berättade man om de under han gjorde. Kungen trodde att Jesus var Johannes döparen som uppstått från de döda. Därför sa man: "Det är inte konstigt att han kan göra sådana under."</v>
<v n="15">Många trodde också att Jesus var den gamle profeten Elia, som återvänt till livet. Andra påstod att han var en ny profet, lik de stora profeter som levt för länge sedan.</v>
<v n="16">"Nej", sa Herodes, "det är Johannes, den man som jag halshögg. Han har kommit tillbaka från de döda."</v>
<v n="17" t="18">Herodes hade nämligen satt Johannes i fängelse eftersom hans fru Herodias ville det. Egentligen var hon hans bror Filippos fru från början, men Herodes hade gift sig med henne. Johannes hade, medan han ännu levde, sagt rent ut till Herodes: "Det är inte rätt av dig att leva ihop med henne."</v>
<v n="19">Därför hatade Herodias honom, och ville döda honom, men Herodes var emot det.</v>
<v n="20">Han var innerst inne rädd för Johannes, för han visste att han var en god och rättfärdig man. Han hade visserligen spärrat in Johannes i fängelse, men trots att han kände oro inför honom lyssnade han gärna till honom.</v>
<v n="21">Till slut kom Herodias chans. Herodes firade sin födelsedag och ställde då till med en fest för sitt hovfolk, officerarna och de förnämsta medborgarna i Galileen.</v>
<v n="22" t="23">Medan festmiddagen pågick kom Herodias dotter in och dansade och gästerna och kungen blev alldeles begeistrade."Be mig om vad du vill, till och med hälften av mitt rike och jag ska ge det till dig", lovade kungen.</v>
<v n="24">Hon gick då ut och frågade sin mor vad hon skulle be om. "Be om Johannes döparens huvud!" svarade hon.</v>
<v n="25">Flickan skyndade sig tillbaka till kungen och sa till honom: "Jag vill ha Johannes döparens huvud, nu med detsamma, på en bricka!"</v>
<v n="26">Kungen blev utom sig, men han skämdes för att bryta sitt löfte inför gästerna.</v>
<v n="27">Därför gav han order till en av sina livvakter att gå och hämta Johannes huvud. Denne gick genast till fängelset och halshögg Johannes</v>
<v n="28">och kom sedan tillbaka med huvudet på en bricka och gav det till flickan. Och hon gav det till sin mor.</v>
<v n="29">När Johannes lärjungar hörde vad som hänt, kom de och hämtade hans kropp och begravde den.</v>
<v n="30">De tolv som Jesus sänt ut kom nu tillbaka från sin vandring och berättade allt vad de hade gjort och vad de sagt till de människor de träffat.</v>
<v n="31">Men eftersom det var så mycket folk runt omkring dem att de inte ens fick tid att äta, föreslog Jesus: "Kom så drar vi oss undan till någon plats där vi kan vila oss."</v>
<v n="32">De for därför iväg i en båt till ett lugnare ställe,</v>
<v n="33">men många människor såg det och skyndade sig i förväg runt sjön och mötte dem när de steg i land på andra sidan.</v>
<v n="34">När Jesus steg ur båten och såg allt folk som hade samlats kände han medlidande med dem, för de var som får utan herde. Därför tog han sig tid och undervisade dem om det som de behövde veta.</v>
<v n="35" t="36">Fram emot kvällen kom lärjungarna till honom och sa: "Det blir snart mörkt. Skicka därför iväg folket till byarna och gårdarna här i närheten så att de kan köpa mat, för det finns inget att äta här i ödemarken."</v>
<v n="37">Men Jesus sa: "Ni själva kan väl ge dem mat.Hur då?" frågade lärjungarna. "Det skulle kosta en förmögenhet att köpa mat till allihop."</v>
<v n="38">"Hur mycket mat har vi?" frågade han. "Gå och ta reda på det."När de kom tillbaka rapporterade de att det fanns fem bröd och två fiskar.</v>
<v n="39" t="40">Jesus bad dem då att säga till människorna att sätta sig ner i det gröna gräset i grupper, en del på femtio och en del på hundra.</v>
<v n="41">Han tog sedan de fem bröden och de två fiskarna och såg upp mot himlen och tackade Gud. Sedan bröt han bröden i bitar och gav varje lärjunge lite bröd och fisk, som de skulle ge vidare till folket.</v>
<v n="42">Och alla åt och blev mätta.</v>
<v n="43" t="44">Omkring fem tusen män var med vid denna måltid, och efteråt samlade man upp tolv korgar med rester, både bröd och fisk.</v>
<v n="45">Omedelbart därefter bad Jesus sina lärjungar att gå tillbaka till båten och fara över sjön till Betsaida, där han senare skulle möta dem. Själv stannade han kvar för att se till att folket gick hem.</v>
<v n="46">Därefter gick han upp på ett berg för att be.</v>
<v n="47">När det blev natt var lärjungarna med sin båt fortfarande långt ute på sjön. Jesus, som var ensam kvar på land,</v>
<v n="48">såg hur de slet med årorna och kämpade mot vinden och vågorna.Vid tretiden på morgonen kom han gående ut till dem på vattnet, och för ett ögonblick såg det ut som om han tänkte gå förbi dem.</v>
<v n="49">Då lärjungarna såg att någon rörde sig vid sidan av båten skrek de av rädsla, för de trodde att det var ett spöke.</v>
<v n="50">Och allesammans såg honom och blev dödsförskräckta.Men i samma ögonblick talade han till dem: "Det är ingen fara", sa han. "Det är jag! Var inte rädda!"</v>
<v n="51">Sedan steg han i båten och vinden lade sig.Lärjungarna var fullständigt förbryllade och visste inte vad de skulle säga.</v>
<v n="52">Det hade ännu inte gått upp för dem vem han var, inte ens efter undret kvällen innan då så många fick bröd att äta, för de hade svårt för att tro.</v>
<v n="53">När de äntligen kom fram till Gennesaret på andra sidan sjön, lade de till med båten där.</v>
<v n="54">Så snart de steg i land kände människorna igen Jesus,</v>
<v n="55">och de sprang runt i hela området för att sprida nyheten att nu hade han kommit dit. Och de började bära sjuka människor till honom på mattor och bårar.</v>
<v n="56">Och överallt dit han kom, till städer och byar på landsbygden, bar man ut de sjuka i det fria och tiggde och bad att de sjuka åtminstone skulle få röra vid tofsarna på hans kläder. Och alla som gjorde det blev friska.</v>
</c>
<c n="7">
<v n="1">En dag kom några av judarnas religiösa ledare från Jerusalem för att fråga ut honom.</v>
<v n="2">De hade lagt märke till att en del av hans lärjungar inte följde de vanliga judiska ritualerna innan de åt.</v>
<v n="3">(Judarna, speciellt fariseerna, äter nämligen inte förrän de har tvättat sig om händerna.</v>
<v n="4">När de kommer hem från marknadsplatsen måste de alltid göra det innan de rör någon mat. Det finns också många andra exempel på lagar och regler som de är noga med att följa och alltjämt följer, som t.ex. att skölja bägare och skålar osv.)</v>
<v n="5">De religiösa ledarna frågade därför Jesus: "Varför följer inte dina lärjungar våra gamla seder? De äter utan att först ha tvättat händerna."</v>
<v n="6" t="7">Jesus svarade: "Hur rätt hade inte profeten Jesaja när han skrev om er, era hycklare: 'Dessa människor talar vackert om Gud, men i verkligheten känner de honom inte. Deras tillbedjan är rena skämtet, för de påstår att han kräver att människorna ska lyda deras egna påhittade regler.' Jesaja hade verkligen rätt!</v>
<v n="8">Orden passar in på er för ni bryr er inte om Guds bud utan ersätter dem med era egna människogjorda lagar.</v>
<v n="9">Ni förkastar helt enkelt Guds lagar, och för traditionens skull trampar ni dem under era fötter.</v>
<v n="10">Mose gav er till exempel detta bud från Gud: 'Respektera din far och mor, för den som föraktar sin far eller mor måste dö!</v>
<v n="11">Men ni påstår att det är fullkomligt rätt att strunta i sina behövande föräldrar genom att säga till dem: 'Jag är ledsen, men jag kan inte hjälpa er! Jag har nämligen gett Gud det som jag kunde ha gett er.'</v>
<v n="12" t="13">Så bryter ni Guds lag för att slå vakt om de regler ni själva hittat på. Och detta är bara ett enda exempel. Det finns många, många fler."</v>
<v n="14">Sedan ropade Jesus till folket och bad dem att komma och lyssna: "Hör på allihop", sa han, "och försök att förstå vad jag säger er.</v>
<v n="15">Det är inte det som en människa äter som skadar henne, utan det hon säger och tänker och gör.</v>
<v n="16">Det är nyttigt för er att noga tänka igenom det."</v>
<v n="17">För att slippa folkhopen gick Jesus därefter in i ett hus, för att vara ensam med lärjungarna. Då frågade de honom vad han menade med det han just hade sagt.</v>
<v n="18">"Förstår inte ni det heller?" frågade han. "Fattar ni inte att det ni äter inte kan smutsa ner er själ?</v>
<v n="19">Maten har inget med ert förhållande till Gud att göra, utan passerar bara genom magen och ut igen.".</v>
<v n="20">Sedan tillade han: "Det som smutsar ner en människa är det som kommer från hennes innersta,</v>
<v n="21">som till exempel onda tankar som leder till stöld, mord, otrohet i äktenskapet, begär efter det som tillhör andra,</v>
<v n="22">ondska, bedrägeri, utsvävningar, avund, skvaller, högfärd och all annan dårskap.</v>
<v n="23">Allt detta kommer inifrån. Det är det som fördärvar er och gör er smutsiga inför Gud."</v>
<v n="24">Sedan lämnade Jesus Galileen och gick till trakten av hamnstaden Tyros. Han försökte hålla det hemligt att han hade kommit, men det lyckades inte. Som vanligt spreds nyheten om hans ankomst mycket snabbt.</v>
<v n="25">En kvinna som fått veta det kom genast till honom. Hon hade en flicka som var besatt av en ond ande, och hon hade hört om Jesus. Nu kom hon och kastade sig ner vid hans fötter</v>
<v n="26">och bad att han skulle befria flickan från den onde anden. Hon var inte jude, utan kom från Fenikien.</v>
<v n="27">Jesus sa till henne: "Först måste jag hjälpa mina egna barn, judarna. Det är inte rätt att ta barnens mat och kasta den åt hundarna."</v>
<v n="28">Hon svarade: "Det är sant, Herre. Men till och med valparna under bordet får äta av resterna från barnens måltid."</v>
<v n="29">"Det är riktigt, det du säger", sa han. "Jag har botat flickan. Gå därför hem. Den onde anden har lämnat henne!"</v>
<v n="30">Och när hon kom hem, låg den lilla flickan stilla i sängen, och den onde anden var borta.</v>
<v n="31">Från Tyros gick Jesus till staden Sidon och sedan tillbaka till Galileiska sjön via Tiostadsområdet.</v>
<v n="32">Där kom man till honom med en döv man, som också hade talsvårigheter, och man bad att han skulle lägga händerna på mannen och bota honom.</v>
<v n="33">Jesus ledde honom undan från folkhopen och satte fingrarna i mannens öron, spottade och rörde vid hans tunga.</v>
<v n="34">Sedan såg han upp mot himlen, suckade djupt och sa: "Öppna dig!"</v>
<v n="35">Och ögonblickligen kunde mannen höra perfekt, och han talade klart och tydligt.</v>
<v n="36">Jesus förbjöd folket att berätta vad som hänt. Men ju mer han förbjöd dem, desto mer spred de ut nyheten.</v>
<v n="37">De tyckte det var ofattbart det som hade hänt och sa om och om igen: "Inget är för svårt för honom! Han till och med botar dem som är döva och stumma!"</v>
</c>
<c n="8">
<v n="1" t="2">Nu hände det igen att mycket folk hade samlats utan att ha något att äta. Jesus kallade då till sig sina lärjungar."Jag lider med de här människorna", sa han. "De har varit här i tre dagar och har inget att äta.</v>
<v n="3">Om jag skickar hem dem utan att ge dem mat, kommer de att stupa av utmattning längs vägen, för en del av dem bor långt härifrån."</v>
<v n="4">"Men vad menar du", undrade lärjungarna. "Kan vi få tag på mat åt dem här i öknen?"</v>
<v n="5">"Hur mycket bröd har ni?" frågade Jesus."Sju kakor", svarade de.</v>
<v n="6">Då bad han folket att sätta sig ner på marken. Sedan tog han de sju kakorna, tackade Gud för dem och bröt dem i bitar. Sedan gav han dem till lärjungarna, och de gav brödbitarna vidare till folket.</v>
<v n="7">Man hittade dessutom några små fiskar, och Jesus välsignade också dem och bad sedan lärjungarna att dela ut dem.</v>
<v n="8" t="9">Och alla åt tills de blev mätta. Sedan lät Jesus dem gå var och en till sitt. Det var omkring fyra tusen människor som var med och åt, och när resterna samlades upp efter måltiden visade det sig att det blev sju stora korgar över.</v>
<v n="10">Därefter steg Jesus i en båt och for till trakten kring Dalmanouta tillsammans med sina lärjungar.</v>
<v n="11">När de judiska ledarna på platsen fick veta att han kommit dit, kom de för att diskutera med honom."Vi vill se ett under", sa de. "Visa oss ett tecken från himlen. Då ska vi tro på dig."</v>
<v n="12">Han blev djupt besviken när han hörde detta och suckade: "Varför måste människor som ni alltid se under och tecken för att kunna tro. Men det säger jag er: Gud kommer inte att låta er få se något tecken."</v>
<v n="13">Så steg han i båten och lämnade dem och for över till andra sidan sjön.</v>
<v n="14">Men hans lärjungar hade glömt att skaffa proviant innan de for och hade bara en enda brödkaka med sig i båten.</v>
<v n="15">Under resan över sjön varnade Jesus dem och sa: "Akta er för kung Herodes och fariseernas surdeg."</v>
<v n="16">"Vad menar han?" frågade lärjungarna varandra. Slutligen kom de fram till att han måste sagt så för att de hade glömt att ta med sig bröd.</v>
<v n="17">Jesus förstod vad de diskuterade med varandra och sa: "Varför säger ni att ni inte har något bröd? Fattar ni ännu inte vad jag menar? Är era hjärtan fortfarande så tillstängda att ni inget begriper?</v>
<v n="18">Ni har ögon att se med, men kan ändå inte se, och öron att höra med, men hör i alla fall inte."</v>
<v n="19">Har ni redan glömt det som hände med de fem tusen som blev mätta av fem bröd? Hur många korgar med rester plockade ni upp efteråt?Tolv", sa de.</v>
<v n="20">"Och när jag mättade fyra tusen med sju bröd, hur mycket blev då över?Sju korgar", svarade de.</v>
<v n="21">"Och ändå tror ni att jag är orolig för att vi inte har något bröd?"</v>
<v n="22">När de kom fram till Betsaida kom man med en blind man till Jesus och bad honom röra vid mannen och bota honom.</v>
<v n="23">Jesus tog då den blinde mannen vid handen och ledde honom ut ur byn och spottade på hans ögon och lade sina händer på honom."Kan du se något nu?" frågade Jesus.</v>
<v n="24">Mannen såg sig omkring. "Ja", sa han, "jag ser människor. Men de ser ut som träd, som går omkring!"</v>
<v n="25">Då lade Jesus sina händer på mannen en gång till. Och då fick han tillbaka synen helt och fullt, och han såg allting klart.</v>
<v n="26">Jesus skickade sedan hem honom. "Men gå absolut inte in i byn", uppmanade han honom.</v>
<v n="27">Sedan lämnade Jesus och hans lärjungar Galileen och gick vidare till byarna kring Caesarea Filippi. Medan de vandrade vägen fram frågade han dem: "Vem tror människorna att jag är? Vad säger de om mig?"</v>
<v n="28">"Några säger att du är Johannes döparen", svarade lärjungarna. "Och andra säger att du är Elia eller någon annan av de gamla profeterna som har uppstått igen."</v>
<v n="29">Då frågade han: "Vem tror ni att jag är?" Petrus svarade: "Du är Messias."</v>
<v n="30">Men Jesus förbjöd dem strängt att tala om det för någon.</v>
<v n="31">Sedan började han tala med dem om det lidande som väntade: "De kommer att döma mig", sa han, "både de äldste och översteprästerna och de religiösa ledarna. Till sist kommer de också att döda mig, men efter tre dagar ska jag återvända till livet."</v>
<v n="32">Så öppet talade han med dem om sin död. Då drog Petrus honom åt sidan och försökte få honom på andra tankar.</v>
<v n="33">Jesus vände sig då om och såg på sina lärjungar och sa sedan strängt till Petrus: "Ge dig av, Satan! Du tänker som alla andra människor som inte förstår Guds vägar."</v>
<v n="34">Sedan ropade han på lärjungarna och bad dem och allt folket att komma."Om ni vill bli mina efterföljare och gå i mina spår", sa han till dem, "så kan ni inte längre tänka på er själva, utan var och en av er måste vara villig och ta sitt kors på sig.</v>
<v n="35">För den som klamrar sig fast vid sitt eget liv kommer att förlora det. Bara den som ger upp sitt liv därför att han tror på mig och på mina ord kommer att få veta vad det verkligen innebär att leva.</v>
<v n="36">Vad hjälper det en människa om hon vinner hela världen men samtidigt får betala med sitt liv?</v>
<v n="37">Finns det något som är mer värt än du själv?</v>
<v n="38">Den som skäms för mig och de ord jag talar inför dessa gudlösa människor, för honom ska Människosonen skämmas när han återvänder i sin Fars härlighet tillsammans med de heliga änglarna."</v>
</c>
<c n="9">
<v n="1">Jesus sa vidare till dem: "Några av er som står här nu, kommer att leva kvar och få se Guds rike komma med väldig kraft."</v>
<v n="2">Sex dagar senare tog Jesus med sig Petrus, Jakob och Johannes till toppen av ett högt berg.Plötsligt förändrades hans utseende mitt framför ögonen på dem.</v>
<v n="3">Hans kläder blev bländande vita, så att inget blekningsmedel i hela världen kan göra kläder så vita.</v>
<v n="4">Sedan visade sig Elia och Mose och började samtala med Jesus.</v>
<v n="5">Upphetsad ropade Petrus: "Mästare! Här är det skönt att vara. Vi bygger tre hyddor! En för var och en av er."</v>
<v n="6">Han sa detta bara för att säga något, för han visste helt enkelt inte vad han skulle säga, och alla tre var rädda och förvirrade.</v>
<v n="7">Men medan han talade sveptes de in i ett moln, som sänkte sig ner och en röst från molnet sa: "Han är min älskade Son. Lyssna till honom!"</v>
<v n="8">Då lärjungarna såg sig omkring var Mose och Elia borta, men Jesus var kvar hos dem.</v>
<v n="9">När de gick ner för bergssluttningen befallde Jesus dem att inte med ett ord nämna om vad de sett, förrän Människosonen uppstått från de döda.</v>
<v n="10">Därför höll de det för sig själva, men talade ofta om det och undrade vad han menade med "att uppstå från de döda".</v>
<v n="11">De frågade honom nu om något som judarnas religiösa ledare ofta påstod, nämligen att Elia måste komma tillbaka innan Människosonen gör det.</v>
<v n="12" t="13">Jesus höll med dem om att Elia först måste komma och bereda vägen. Ja, han sa att han hade faktiskt redan kommit och att man misshandlat honom fruktansvärt, precis som profeterna hade förutsagt. Sedan frågade Jesus dem vad profeterna kunde ha menat när de förutsa att Människosonen skulle få lida och bli illa behandlad av alla.</v>
<v n="14">Nedanför berget hade mycket folk samlats, och resten av lärjungarna hade råkat i diskussion med några judiska ledare.</v>
<v n="15">När de fick se Jesus komma gående blev de häpna och sprang fram till honom för att hälsa på honom.</v>
<v n="16">"Vad är det ni diskuterar?" frågade han.</v>
<v n="17">En man i folkhopen sa då: "Mästare, jag har tagit min pojke med mig hit för att du skulle bota honom. Han kan inte tala eftersom han är besatt av en ond ande.</v>
<v n="18">Och varje gång anden går till attack, slår den honom till marken och får honom att tugga fradga och gnissla tänder, och han blir alldeles stel. Därför bad jag dina lärjungar att driva ut den onde anden, men de kunde inte det."</v>
<v n="19">"Ska ni då aldrig börja tro", utbrast Jesus. "Hur länge måste jag vara tillsammans med er innan ni lär er det? Kom hit med pojken."</v>
<v n="20">Då kom de fram med pojken. Men när han fick se Jesus ryckte och slet anden i honom, och han föll till marken i krampryckningar och fradgan skummade runt munnen på honom.</v>
<v n="21">"Hur länge har det här hållit på?" frågade Jesus fadern. Han svarade: "Sedan han var mycket liten.</v>
<v n="22">Ofta får den onde anden honom att falla i elden eller i vattnet för att ta död på honom. Hjälp oss, om du kan!"</v>
<v n="23">"Om jag kan?" svarade Jesus. "Allt är möjligt om du tror på mig."</v>
<v n="24">"Jag tror", utropade fadern. "Hjälp min otro!"</v>
<v n="25">Jesus såg att folk nu kom springande från alla håll. Då tillrättavisade han den onde anden: "Du döve och stumme ande", sa han, "jag befaller dig att komma ut ur detta barn och aldrig mer fara in i honom!"</v>
<v n="26">Anden skrek då vilt och började rycka och slita i pojken men for till sist ut ur honom. Pojken låg sedan som livlös på marken, och många mumlade: "Han är död."</v>
<v n="27">Men Jesus tog honom i handen och hjälpte honom upp på fötterna och han reste sig upp.</v>
<v n="28">När Jesus efteråt kom inomhus och blev ensam med sina lärjungar, frågade de honom: "Varför kunde inte vi driva ut den onde anden?"</v>
<v n="29">Jesus svarade: "Andar av det slaget kan bara drivas ut som svar på bön."</v>
<v n="30" t="31">Sedan lämnade Jesus och lärjungarna området och gick genom Galileen. Eftersom han fortfarande hade mycket att undervisa dem om, ville han vara ensam med dem och försökte därför att undvika all uppmärksamhet. "Människosonen kommer snart att bli förrådd", sa han, för att förbereda dem på vad som skulle hända. "Och man ska döda honom, men tre dagar senare ska han återvända till livet."</v>
<v n="32">Men de förstod inte vad han menade, och de vågade inte heller fråga honom.</v>
<v n="33">Så kom de till Kafarnaum. När de gjort sig hemmastadda i huset där de skulle bo, frågade Jesus dem: "Vad pratade ni om på vägen?"</v>
<v n="34">Men de skämdes för att svara för de hade diskuterat med varandra om vem som var störst.</v>
<v n="35">Då satte han sig ner och bad dem slå sig ner runt om och sa till dem: "Den som vill vara den störste måste underordna sig andra och tjäna andra."</v>
<v n="36">Sedan ropade han på ett litet barn och ställde det mitt ibland dem och lade armen om barnet och sa:</v>
<v n="37">"Den som av kärlek tar emot ett sådant barn, han tar emot mig. Och den som tar emot mig, han tar emot Gud själv eftersom Gud har sänt mig."</v>
<v n="38">Johannes, en av lärjungarna, sa en dag till honom: "Mästare, vi träffade en man som använde ditt namn för att driva ut onda andar. Men vi sa till honom att inte göra det, för han tillhörde ju inte vår grupp."</v>
<v n="39">"Det skulle ni inte ha gjort!" sa Jesus. "Den som gör under i mitt namn kan plötsligt inte vara emot mig.</v>
<v n="40">Den som inte är emot oss är för oss.</v>
<v n="41">Den som ger er något för att ni tillhör Kristus, om så bara ett glas vatten att dricka, ska inte bli utan belöning.</v>
<v n="42">Men om någon berövar dessa små deras tro på mig, ja, det skulle då vara bättre för den människan att man hängde en tung kvarnsten runt halsen på henne och kastade henne i havet.</v>
<v n="43" t="44">Om din hand är orsak till att du kommer bort från Gud, så hugg av den. Det är bättre att gå in i det eviga livet med en hand än att med alla lemmar i behåll kastas i helvetet, i den eld som aldrig slocknar.</v>
<v n="45" t="46">Om din fot får dig på fall, så hugg av den. Det är bättre för dig att vara handikappad för alltid än att med båda fötterna i behåll marschera mot helvetet.</v>
<v n="47">Och om ditt öga får dig att synda, så riv ut det. Det är bättre att gå in i Guds rike med ett öga, än att ha båda i behåll och kastas i helvetets eld.</v>
<v n="48">Där kommer plågorna aldrig att ta slut och elden aldrig att slockna.</v>
<v n="49">Som man förbereder offerdjuren i templet med salt så måste också ni "saltas med eld".</v>
<v n="50">Salt är gott och nödvändigt så länge det verkar. Sen är det värdelöst. Se därför till att ni inte förlorar er salthalt. Och lev i fred med varandra."</v>
</c>
<c n="10">
<v n="1">Sedan lämnade Jesus Kafarnaum och gick söderut mot den judiska gränsen och in i området öster om Jordan. Som vanligt samlades stora folkskaror omkring honom, och som vanligt talade han till dem om Guds rike.</v>
<v n="2">Några fariseer kom och frågade honom: "Tillåter du skilsmässa?" Deras enda ärende var förstås att sätta fast honom.</v>
<v n="3">"Vad sa Mose om skilsmässa?" svarade Jesus dem.</v>
<v n="4">"Han hade ingenting emot det, utan sa att allt en man behöver göra är att skriva ett skiljebrev till sin hustru. Sedan kan han skicka iväg henne."</v>
<v n="5">"Och varför sa Mose det?" undrade Jesus. "Jag kan tala om det för er. Det var en eftergift för att ni har så onda och hårda hjärtan.</v>
<v n="6" t="7">Men från början var det inte Guds väg. Han skapade dem som man och kvinna för att de hela livet skulle leva gifta med varandra. Därför ska en man lämna sina föräldrar,</v>
<v n="8">och han och hans fru ska förenas så att de inte längre är två människor utan en enda.</v>
<v n="9">Och ingen människa får skilja på det som Gud har fogat samman."</v>
<v n="10">När han senare var ensam med lärjungarna i huset ville de veta mer om detta.</v>
<v n="11">Han sa då till dem: "När en man skiljer sig från sin hustru för att gifta sig med en annan kvinna, begår han äktenskapsbrott.</v>
<v n="12">Och om en hustru flyttar ifrån sin man och gifter om sig är det hon som begår äktenskapsbrott."</v>
<v n="13">Några mödrar kom en dag med sina barn till Jesus för att han skulle välsigna dem. Men lärjungarna körde bort dem.</v>
<v n="14">När Jesus såg vad som hände blev han förargad på lärjungarna och sa till dem: "Låt barnen komma till mig, för Guds rike tillhör dem. Och hindra dem inte.</v>
<v n="15">Och det ska jag säga er att den som inte kommer till Gud som ett litet barn kommer helt enkelt inte in i hans rike."</v>
<v n="16">Sedan tog han barnen i sina armar och lade händerna på deras huvuden och välsignade dem.</v>
<v n="17">När han så skulle fortsätta sin väg kom en man springande och böjde knä framför honom och sa: "Gode Mästare, vad ska jag göra för att få evigt liv?"</v>
<v n="18">"Varför kallar du mig god?" frågade Jesus. "Det finns bara en enda som är god, och det är Gud.</v>
<v n="19">Och hans bud kan du: 'Du ska inte döda, inte vara otrogen mot din hustru, inte stjäla, inte ljuga, inte bedra någon och du ska respektera din far och mor.'"</v>
<v n="20">"Herre, jag har aldrig någonsin brutit ett enda av dessa bud", svarade mannen.</v>
<v n="21">Jesus fylldes av kärlek till mannen när han såg på honom. "Det är bara en sak till du kan göra", sa han. "Sälj allt du äger och ge pengarna åt de fattiga. Då kommer du att få en skatt i himlen. Kom sedan och följ mig."</v>
<v n="22">När mannen hörde det kände han sig träffad och gick bedrövad sin väg för han var mycket rik.</v>
<v n="23">Jesus såg sig omkring och vände sig sedan till lärjungarna och sa: "Hur svårt är det inte för den som har pengar att komma in i Guds rike!"</v>
<v n="24">Jesus såg att lärjungarna blev förfärade när de fick höra detta och han sa därför: "Ja, för människor som äger mycket är det nästan omöjligt att komma dit.</v>
<v n="25">Det är faktiskt lättare för en kamel att komma igenom ett nålsöga än för den som är rik att komma in i Guds rike."</v>
<v n="26">Hans svar gjorde lärjungarna mycket fundersamma och de frågade: "Vem i hela världen kan då bli frälst?"</v>
<v n="27">Jesus såg dem i ögonen och sa sedan: "Ingen människa kan själv gå dit in, men när Gud griper in kan det ske, för allt är möjligt för Gud."</v>
<v n="28">Då började Petrus tala om allt som han och de andra lämnat bakom sig. "Vi har övergett allt för att följa dig", sa han.</v>
<v n="29">Jesus svarade: "Jag försäkrar er att alla som har gett upp något, hem, egendom, bröder, systrar, mor, far eller barn, därför att de älskar mig och vill berätta de goda nyheterna för andra,</v>
<v n="30">de ska få det tillbaka hundra gånger om redan här i tiden, men de kommer också att bli förföljda! Och dessutom ska de få evigt liv i den tillkommande världen.</v>
<v n="31">Men många människor, som har en framskjuten ställning, kommer då inte längre att ha något inflytande. I stället kommer många obetydliga människor att då bli de främsta."</v>
<v n="32">De var nu på väg till Jerusalem, och Jesus gick först. Lärjungarna och alla de övriga som gick med honom kände ångest och skräck.Jesus tog dem då åt sidan och började än en gång beskriva allt som skulle hända när de kom fram till Jerusalem.</v>
<v n="33">"När vi kommer dit", sa han, "så kommer Människosonen att arresteras och bli överlämnad till översteprästerna och de judiska ledarna. De kommer att döma mig till döden och överlämna mig till romarna.</v>
<v n="34">De kommer att håna mig och spotta på mig och piska mig och till sist döda mig. Men efter tre dagar ska jag återvända till livet."</v>
<v n="35">Då kom Jakob och Johannes, Sebedaios söner, fram till honom och sa: "Mästare, vi vill be dig om en sak."</v>
<v n="36">"Vad då?" frågade han.</v>
<v n="37">"Vi vill sitta närmast dig när vi kommer i ditt rike", sa de. "Den ene till höger och den andre till vänster om dig!"</v>
<v n="38">Men Jesus svarade dem: "Ni vet inte vad ni ber om! Kan ni bära det svåra lidande som väntar mig? Och kan ni ge era liv som jag måste göra?"</v>
<v n="39">"Javisst", svarade de utan att tveka. "Det kan vi!"Då sa Jesus: "Ja, ni kommer verkligen att få lida och ge era liv,</v>
<v n="40">men trots det kan inte jag bestämma vem som en gång ska ha platserna till höger och vänster om mig. Det har Gud redan bestämt."</v>
<v n="41">När de andra lärjungarna fick höra vad Jakob och Johannes hade bett om, blev de mycket upprörda.</v>
<v n="42">Då kallade Jesus dem till sig och sa: "Jag vet hur makthavarna här i världen förtrycker folk. Den som har makt använder den hänsynslöst.</v>
<v n="43">Men på det viset får det inte vara bland er. Den som vill vara stor i Guds ögon måste tjäna andra.</v>
<v n="44">Och den som vill vara den förste måste underordna sig alla andra.</v>
<v n="45">För inte ens Människosonen är här för att låta sig tjänas, utan för att tjäna och med sitt liv befria många människor ur det ondas våld."</v>
<v n="46">Så kom Jesus och lärjungarna till staden Jeriko.När de senare var på väg därifrån, följde en stor folkskara efter dem. Då satt en blind tiggare som hette Bartimaios, son till Timaios, vid vägkanten där Jesus gick förbi.</v>
<v n="47">När Bartimaios fick höra att det var Jesus från Nasaret började han ropa: "Jesus, Davids son, förbarma dig över mig!"</v>
<v n="48">"Håll mun!" skrek folk åt honom. Men han ropade bara högre, gång på gång. "Davids son, förbarma dig över mig!"</v>
<v n="49">När Jesus hörde honom stannade han på vägen och sa: "Be honom komma hit!" De ropade då på den blinde mannen: "Vilken tur du har", sa de. "Res på dig och kom. Jesus ropar på dig."</v>
<v n="50">Bartimaios slängde av sig sin mantel, hoppade upp och skyndade sig fram till Jesus.</v>
<v n="51">"Vad vill du att jag ska göra?" frågade Jesus."Mästare", sa den blinde Bartimaios, "jag vill se!"</v>
<v n="52">Då sa Jesus till honom: "Gå! Din tro har botat dig." Och med detsamma kunde den blinde mannen se, och han följde efter Jesus på vägen.</v>
</c>
<c n="11">
<v n="1">När de närmade sig byarna Betfage och Betania som låg alldeles utanför Jerusalem vid Oljeberget, skickade Jesus två av sina lärjungar i förväg.</v>
<v n="2">"Gå in i byn som ligger framför er", sa han till dem. "När ni kommer fram dit, så får ni se en ung åsna stå bunden där, som ingen har ridit på än. Ta den och kom hit med den.</v>
<v n="3">Och om någon frågar vad ni tänker göra med den så säg bara: 'Vår Mästare behöver den, men han kommer snart att lämna tillbaka den.'"</v>
<v n="4" t="5">De två männen gav sig iväg och fann åsnan stå bunden på bygatan vid en husport. Medan de höll på att lösgöra den sa några som stod där: "Vad tar ni er till med? Tänker ni ta åsnan?"</v>
<v n="6">De svarade som Jesus hade sagt, och då lät man dem ta den.</v>
<v n="7">De ledde sedan den unga åsnan till Jesus, och lärjungarna lade sina mantlar på den och Jesus steg upp på den och red mot Jerusalem.</v>
<v n="8">För att hylla honom lade många människor ut sina kläder som en matta framför honom och andra bredde ut gröna kvistar från träden.</v>
<v n="9">Och både de och de som gick bakom Jesus ropade: "Leve kungen! Må Herrens välsignelse vila över honom som nu kommer!</v>
<v n="10">Välsignat är det rike som han för med sig, vår fader Davids rike. Gud bevare kungen!"</v>
<v n="11">Sedan red han in i Jerusalem och gick in i templet. Där gick han runt och iakttog noga allt vad som försiggick. Men eftersom det redan var sent på eftermiddagen återvände han till Betania med de tolv lärjungarna.</v>
<v n="12">Då de lämnade Betania följande morgon kände han sig hungrig.</v>
<v n="13">När de kommit ett stycke på väg fick han syn på ett fikonträd som hade slagit ut. Han gick dit för att se om han kunde plocka några fikon på det, men det fanns bara löv. Det var nämligen alltför tidigt på året för att det skulle kunna finnas någon frukt.</v>
<v n="14">Då sa Jesus till trädet: "Du ska aldrig bära frukt igen!" Och lärjungarna hörde honom säga det.</v>
<v n="15">När de kom tillbaka till Jerusalem gick han in i templet och började driva ut de affärsmän som sålde offerdjur till pilgrimerna. Han välte omkull borden där man växlade pengar och stånden där man sålde duvor.</v>
<v n="16">Han tillät inte heller att man bar varor över tempelplatsen.</v>
<v n="17">Och han sa till dem: "Ni vet vad Gud har sagt: 'Mitt tempel ska vara en böneplats för alla folk', men ni har gjort det till ett tillhåll för tjuvar."</v>
<v n="18">När översteprästerna och de andra judiska ledarna fick höra vad han gjort, började de planera hur de bäst skulle kunna göra sig av med honom. Men deras största problem var det allt större inflytande som Jesus fick över människorna, för hans ord gjorde intryck på dem.</v>
<v n="19">När det blev kväll lämnade Jesus och lärjungarna staden som vanligt.</v>
<v n="20">Då de följande morgon gick förbi fikonträdet igen, såg de att det hade vissnat ända från roten.</v>
<v n="21">Då kom Petrus ihåg vad Jesus hade sagt till trädet dagen innan och han utbrast: "Mästare, har du sett? Fikonträdet som du förbannade har vissnat!"</v>
<v n="22" t="23">Då sa Jesus till sina lärjungar: "Ni måste lita på Gud helt och fullt. Och det vill jag säga er: Om ni bara tror och inte tvivlar det minsta, så kan ni säga till detta berg: 'Upp med dig och kasta dig i havet', så kommer det att ske.</v>
<v n="24">Det är verkligen så. Om ni tror kan ni be om vad som helst och ni ska få det!</v>
<v n="25">Men när ni ber Gud om något ska ni först förlåta dem som gjort något orätt mot er, vad det än är. Då ska er Far i himlen också förlåta er era synder."</v>
<v n="26" t="28">Så kom de tillbaka till Jerusalem, och medan Jesus gick omkring i templet kom översteprästerna och de andra judiska ledarna fram till honom och frågade: "Vad har du satt igång med? Och vem har gett dig rätt till att köra ut affärsmännen?"</v>
<v n="29">"Det ska jag säga er på ett villkor.</v>
<v n="30">Först måste ni svara på en annan fråga: 'Kom Johannes döparen från Gud eller inte?'"</v>
<v n="31">De samtalade om det och sa till varandra: "Om vi svarar att Gud sände honom hit, så kommer han att säga: 'Varför tog ni då inte emot honom?'</v>
<v n="32">Men om vi säger att han inte var sänd av Gud, så kommer folket att göra uppror." Alla var nämligen övertygade om att Johannes var en profet.</v>
<v n="33">Därför sa de till sist: "Vi kan inte svara dig. Vi vet det inte.Då så", svarade Jesus, "då säger inte heller jag er vem som har gett mig rätt att göra detta."</v>
</c>
<c n="12">
<v n="1">Sedan började Jesus tala till folket med hjälp av bilder och sa bland annat: "En man planterade en vingård. Han byggde en mur runt omkring den och grävde en grop där han kunde pressa druvorna. Han byggde också ett vakttorn. Sedan hyrde han ut vingården till några vinodlare och reste utomlands.</v>
<v n="2">När det blev dags att skörda skickade han en av sina män för att hämta den del av skörden som var hans.</v>
<v n="3">Men vinodlarna tog fast mannen och slog honom och skickade honom tomhänt tillbaka.</v>
<v n="4">Ägaren sände då en annan av sina män, men de gjorde likadant med honom. De misshandlade honom och slog honom i huvudet.</v>
<v n="5">Den näste som han sände dödade de. Ja, alla som ägaren sände för att få ut sin del av skörden, misshandlade de eller slog ihjäl.</v>
<v n="6">Till slut fanns det bara en kvar att sända, ägarens ende och mycket älskade son. Han bestämde sig då för att sända iväg denne. Honom vågar de inte göra något ont, tänkte han.</v>
<v n="7">Men när vinodlarna såg sonen komma sa de: 'Det är han som ska ta över vingården när hans far dör. Vi dödar honom, och sedan blir vingården vår!'</v>
<v n="8">Därför grep de honom och slog ihjäl honom och slängde ut kroppen utanför muren.</v>
<v n="9">Vad tror ni att ägaren kommer att göra när han får veta vad som har hänt? Jo, han kommer själv för att döda dem allesammans och sedan hyra ut vingården till andra.</v>
<v n="10">Har ni inte läst den här versen i Psaltaren: 'Den sten som inte dög åt byggnadsarbetarna har nu blivit en hörnsten, den mest betydelsefulla stenen i hela huset!</v>
<v n="11">Detta är Herrens verk, och man tror inte det är sant när man ser det'?"</v>
<v n="12">De judiska ledarna ville genast arrestera honom för de förstod mycket väl att det var dem han syftade på. De var de onda vinodlarna i berättelsen. Men de var samtidigt så rädda för folket att de inte vågade ge sig på honom. Därför lämnade de honom och gick därifrån.</v>
<v n="13">I stället skickade de dit några fariseer och anhängare till kung Herodes för att diskutera med honom och hoppades att han skulle säga något som de kunde arrestera honom för.</v>
<v n="14">"Mästare!", sa de inställsamt. "Vi vet att du inte är rädd för att hålla dig till sanningen. Du frågar inte efter vad folk tycker och tänker, utan säger oss rakt på sak hur vi ska leva efter Guds vilja. Kan du inte säga oss, om det är Guds vilja att vi ska betala skatt till den romerska staten. Ska vi göra det eller inte?"</v>
<v n="15">Jesus genomskådade deras knep och sa: "Visa mig ett mynt så ska jag säga er det."</v>
<v n="16">De gav honom ett romerskt mynt och han frågade dem: "Vems bild och namn är det här?" De svarade: "Kejsarens."</v>
<v n="17">"Då så", sa han, "ge då kejsaren det som tillhör kejsaren och Gud det som tillhör Gud." Och de förundrade sig över vad han sa.</v>
<v n="18">Sedan kom några saddukeer till Jesus. Dessa människor tror inte på uppståndelsen från de döda, och de sa:</v>
<v n="19">"Herre, Mose gav oss en lag som säger att när en man dör barnlös, ska mannens bror gifta sig med änkan och skaffa söner i sin brors namn.</v>
<v n="20" t="22">Det var en gång sju bröder. Den äldste gifte sig men dog, utan att lämna några barn efter sig. Den andre brodern gifte sig därför med änkan, men snart dog också han och lämnade inte heller några barn efter sig. Då gifte sig näste bror med henne och han dog också. Så pågick det tills denna kvinna hade varit gift med alla sju, utan att ha fått några barn. Till sist dog också hon.</v>
<v n="23">Nu vill vi veta en sak: Vems fru kommer hon att bli efter uppståndelsen? Alla sju bröderna hade ju varit gifta med henne?"</v>
<v n="24">Jesus svarade: "Ert problem beror på att ni inte känner Skriften och inte heller Guds kraft.</v>
<v n="25">När de döda uppstår kommer de inte att vara gifta eller gifta sig, utan leva som änglarna i himlen.</v>
<v n="26">Men nu till frågan om det kommer att bli någon uppståndelse: Har ni aldrig läst om Mose och hur Gud i den brinnande busken sa till honom: 'Jag är Abrahams Gud och jag är Isaks Gud och jag är Jakobs Gud.'</v>
<v n="27">Det betyder alltså att Gud talar om dessa som levande, fastän de varit döda i hundratals år. Han skulle inte ha sagt: 'Jag är deras Gud' om sådana som inte existerar! Ni har fullständigt kommit på villovägar när det gäller uppståndelsen från de döda."</v>
<v n="28">En av lagexperterna som stod där och lyssnade till diskussionen var imponerad av det svar Jesus hade gett, och därför frågade han: "Vilket är det viktigaste av alla buden?"</v>
<v n="29">Jesus svarade: "Det som säger: 'Hör, Israel, Herren vår Gud är den ende, sanne Guden.</v>
<v n="30">Du ska använda all din kraft till att älska honom, och du ska tjäna honom av hela ditt hjärta och med ditt liv och alla dina tankar.'</v>
<v n="31">Lika viktigt är det andra budet: 'Älska dina medmänniskor lika mycket som dig själv!' Inga andra bud är mer livsviktiga än dessa två."</v>
<v n="32">Lagexperten svarade: "Herre, du har sagt ett sant ord när du säger att det bara finns en Gud och ingen annan.</v>
<v n="33">Och jag förstår att detta att älska Gud av hela sitt hjärta och av all sin kraft och av hela sitt förstånd, och att älska sina medmänniskor som sig själv, det är större och viktigare än alla slags offer på altaret i templet."</v>
<v n="34">När Jesus hörde mannens kloka svar sa han: "Du är inte långt borta från Guds rike." Och efter detta vågade ingen annan komma med några fler frågor.</v>
<v n="35">När Jesus senare undervisade folket inne på tempelområdet, frågade han dem:"Varför påstår era religiösa ledare att Messias måste vara en ättling till kung David?</v>
<v n="36">David har ju själv sagt, ledd av den helige Ande: 'Gud sa till min herre: Sätt dig på min högra sida tills jag har lagt alla dina fiender under dina fötter.'</v>
<v n="37">Eftersom David kallar honom sin herre, hur kan han då vara hans son?"</v>
<v n="38">Hans sätt att argumentera tilltalade folk, och de lyssnade därför ivrigt till honom, och han fortsatte sin undervisning:"Akta er för lagexperterna! De älskar att gå klädda som förnäma och lärda män och väntar sig att alla ska buga sig för dem när de går över torgen.</v>
<v n="39">Vid gudstjänsterna i synagogorna sitter de på de främsta platserna, och vid festmiddagarna slår de sig gärna ner på hedersplatserna.</v>
<v n="40">Men fulla av habegär lurar de av hjälplösa änkor deras hus. För att sedan skyla över vilka samvetslösa människor de är, låtsas de vara gudfruktiga genom att be långa böner offentligt. Därför kommer också Gud att straffa dem desto hårdare."</v>
<v n="41">Sedan gick han fram till kollektkistorna i templet och satte sig ner och tittade på när folk kom och lade sina pengar i dem. Några som var rika lade dit stora summor.</v>
<v n="42">Men så kom en fattig änka och lade dit två femöringar.</v>
<v n="43">Då kallade han på lärjungarna och sa: "Den här fattiga änkan gav mer än alla rika män tillsammans,</v>
<v n="44">för de gav bara en liten del av sitt överflöd, medan hon gav sin sista femöring."</v>
</c>
<c n="13">
<v n="1">När han senare samma dag lämnade templet sa en av hans lärjungar full av beundran: "Mästare, titta vilka enorma byggnader! Och vilka fantastiska stenmurar."</v>
<v n="2">Jesus svarade: "Ja, titta riktigt ordentligt på dem, för inte en enda sten ska lämnas kvar ovanpå den andra, utan allt ska jämnas med marken."</v>
<v n="3" t="4">När han senare satt på Oljebergets sluttning, mitt emot templet, och Petrus, Jakob, Johannes och Andreas var ensamma med honom frågade de: "När ska allt detta ske? Kan man märka när tiden är inne?"</v>
<v n="5">Jesus gav ett ganska ingående svar: "Se upp så ingen vilseleder er", sa han,</v>
<v n="6">"för många ska komma och säga att de är er Messias, men de ska leda många vilse.</v>
<v n="7">Och det kommer att bli väpnade konflikter både här och i andra länder. Men var inte rädda. Det betyder inte att slutet är inne.</v>
<v n="8">Nationer och maktblock kommer att förklara krig mot varandra, och det kommer att bli jordbävningar på många platser och hungersnöd. Men det är bara början till slutet. Det är som de första värkarna hos en kvinna som ska föda barn.</v>
<v n="9">När allt detta börjar hända ska ni vara på er vakt, för då är ni i stor fara! Man ska ställa er inför rätta, och ni ska bli slagna i synagogorna och anklagade inför dem som har makten här i världen, därför att ni är mina efterföljare. Då har ni ert tillfälle att berätta för dem om de goda nyheterna,</v>
<v n="10">för de goda nyheterna måste bli kända i alla länder innan de sista dagarna kommer.</v>
<v n="11">Men när ni blir arresterade och ställs inför domstolar ska ni inte oroa er för vad ni ska säga till ert försvar. I rätt ögonblick ska Gud ge er de rätta orden. Det är inte ni som ska tala då utan den helige Ande.</v>
<v n="12">Bröder kommer att förråda och utlämna varandra till att dödas. Föräldrar kommer att förråda sina egna barn, och barnen kommer att anklaga sina föräldrar för att få dem dömda till döden.</v>
<v n="13">Och alla kommer att hata er därför att ni tillhör mig. Men alla som håller ut till slutet, utan att förneka mig, kommer att bli frälsta.</v>
<v n="14">När ni ser 'den avskyvärda avgudabilden' stå i templet, då ska alla som befinner sig i Judeen fly upp i bergen. (Du som läser detta, tänk på vad det innebär.)</v>
<v n="15" t="16">Om ni befinner er utomhus så gå inte tillbaka in i husen för att hämta något. Och om ni är ute på fälten så rusa inte hem för att hämta kläder.</v>
<v n="17">Stackars kvinnor som då är gravida, och de mödrar som ammar sina barn.</v>
<v n="18">Be därför att ni inte behöver fly på vintern.</v>
<v n="19">Denna nödtid kommer att bli så fasansfull att dess like inte funnits sedan Gud skapade världen och inte heller kommer att finnas.</v>
<v n="20">Och om inte Herren grep in och förkortade denna nödtid, skulle inte en enda människa överleva. Men för sina utvaldas skull har han förkortat den tiden.</v>
<v n="21">Och om sedan någon säger till er: 'Här är Messias' eller 'Där är han', så tro honom inte.</v>
<v n="22">För många ska framträda som världsfrälsare, och falska profeter ska det finnas gott om. De ska göra märkliga under, för att om möjligt föra Guds egna barn bakom ljuset.</v>
<v n="23">Var på er vakt! Jag har varnat er i förväg!</v>
<v n="24">När denna tid av skräck är över kommer solen att förmörkas och månen att sluta lysa.</v>
<v n="25">Stjärnorna ska falla från himlen, och universum kommer att skakas i sina grundvalar.</v>
<v n="26">Sedan ska alla människor se Människosonen komma bland molnen i stor makt och ära.</v>
<v n="27">Och han ska sända ut änglarna för att samla ihop sina utvalda från världens alla hörn.</v>
<v n="28">Ni kan lära er något av fikonträdet. När dess knoppar blir mjuka och löven börjar spricka ut, vet ni att våren har kommit.</v>
<v n="29">Och så snart ni ser allt detta hända då kan ni vara förvissade om att min återkomst är nära. Jag står då redan vid dörren.</v>
<v n="30">Ja, detta är vad som ska hända strax före tidens slut.</v>
<v n="31">Himmel och jord ska försvinna, men mina ord gäller i alla tider och består i evighet.</v>
<v n="32">Men ingen, inte ens änglarna i himlen - och inte ens jag själv - vet dagen eller stunden när detta ska hända. Bara Fadern vet det.</v>
<v n="33">Och eftersom ni inte vet när tiden är inne, så var beredda och håll er vakna.</v>
<v n="34">Det är med min återkomst som när en man reser utomlands. Innan han far så överlåter han ansvaret till husfolket, och var och en får sin uppgift. Till portvakten säger han att han ska vara på sin vakt.</v>
<v n="35" t="37">Håll verkligen utkik! För ni vet inte när husets herre kommer tillbaka, om det blir på kvällen, vid midnatt, en tidig morgon eller i skymningen. Jag vill inte hitta er sovande. Det jag säger er gäller också alla andra människor. Håll er vakna inför min återkomst!"</v>
</c>
<c n="14">
<v n="1">Två dagar senare började påskfirandet - en årlig festvecka då judarna helt avstår från att äta bröd som bakats med jäst. Översteprästerna och de andra judiska ledarna sökte fortfarande efter ett tillfälle att i hemlighet arrestera Jesus och döda honom.</v>
<v n="2">"Men vi kan inte göra det under festdagarna", sa de, "för då kommer det att bli oroligheter."</v>
<v n="3">Under tiden var Jesus i Betania, i Simon den leprasjukes hus. Under kvällsmåltiden kom en kvinna dit med en flaska fylld med välluktande och dyrbar olja. Hon bröt sönder flaskan och hällde oljan över hans huvud.</v>
<v n="4" t="5">Några av gästerna vid bordet förargade sig över detta 'slöseri', som de kallade det."Hon kunde ju ha sålt oljan för en förmögenhet och gett pengarna åt de fattiga!" mumlade de.</v>
<v n="6">Men Jesus sa: "Lämna henne i fred! Varför kritiserar ni henne? Det hon har gjort mot mig är rätt och riktigt.</v>
<v n="7">Fattiga, som verkligen behöver er hjälp, kommer det alltid att finnas ibland er. Dem kan ni hjälpa när ni vill. Men jag däremot kommer inte att vara här länge till.</v>
<v n="8">Denna kvinna har gjort vad hon kunde. Hon har i förväg smort min kropp med olja inför min begravning.</v>
<v n="9">Och jag kan försäkra er att överallt i världen där de goda nyheterna förkunnas, där kommer man också att tala om denna kvinna och vad hon gjorde."</v>
<v n="10">Då gick Judas Iskariot, en av hans lärjungar, till översteprästerna för att förråda Jesus.</v>
<v n="11">När översteprästerna hörde varför han hade kommit blev de ivriga och glada och lovade honom pengar. Och han började från och med nu att söka efter lämplig tid och plats för att förråda Jesus.</v>
<v n="12">På första dagen i påskfirandet, den dag då lammen slaktades, frågade lärjungarna Jesus var han hade tänkt sig att de skulle äta den traditionella påskmåltiden.</v>
<v n="13">Han sände då två av dem till Jerusalem för att ordna med måltiden."När ni kommer dit", sa han till dem, "kommer ni att möta en man som bär en vattenkruka. Följ efter honom.</v>
<v n="14">Säg sedan till den man som äger huset där han går in: 'Vår Mästare skickade hit oss för att se på det rum, som du har gjort i ordning åt oss och där vi ska äta påskmåltiden i kväll.'</v>
<v n="15">Han kommer att visa er till ett stort rum en trappa upp där det är dukat. Laga till vår måltid där."</v>
<v n="16">De två lärjungarna gick då i förväg till staden och fann allt vara som Jesus hade sagt, och de gjorde i ordning påskmåltiden.</v>
<v n="17">På kvällen kom Jesus dit med de andra lärjungarna.</v>
<v n="18">Medan de åt sa Jesus till dem: "Jag har något allvarligt att säga er. En av er kommer att förråda mig, en av er som nu äter här vid bordet."</v>
<v n="19">Alla blev bestörta och såg på varandra, och en efter en frågade de Jesus: "Är det jag?"</v>
<v n="20">Han svarade: "Det är en av er tolv, en som doppar sitt brödstycke i samma skål som jag.</v>
<v n="21">Människosonen måste nämligen dö, precis som profeterna för länge sedan sagt, men stackars den som förråder mig! Det hade varit bättre om han aldrig hade blivit född!"</v>
<v n="22">Medan de åt tog Jesus en bit bröd och bad Gud välsigna det. Sedan bröt han det i bitar och gav åt dem och sa: "Ät detta. Det är min kropp."</v>
<v n="23">Sedan tog han en bägare vin och tackade Gud för den och gav den till lärjungarna, och alla drack ur den.</v>
<v n="24">Och han sa till dem: "Detta är mitt blod, som ges ut för många och bekräftar det nya förbundet mellan Gud och människor.</v>
<v n="25">Jag försäkrar er att jag från och med nu inte kommer att dricka vin förrän den dag då jag dricker det nya vinet i Guds rike."</v>
<v n="26">Sedan de sjungit en lovsång tillsammans gick de ut till Oljeberget.</v>
<v n="27">"Ni kommer att svika mig allesammans", sa Jesus till dem, "för genom profeterna har Gud sagt: 'Jag ska döda herden och fåren kommer att skingras åt alla håll.'</v>
<v n="28">Men sedan jag uppstått till livet igen kommer jag att gå före er till Galileen och möta er där."</v>
<v n="29">Då sa Petrus: "Även om alla de andra sviker dig kommer inte jag att göra det!"</v>
<v n="30">"Petrus", sa Jesus, "innan tuppen har galit två gånger i morgon bitti, kommer du att ha förnekat mig tre gånger."</v>
<v n="31">"Nej!" utropade Petrus. "Inte ens om jag måste dö med dig! Jag kommer aldrig att förneka dig!" Och alla de andra sa detsamma.</v>
<v n="32">De kom så till en olivlund, som kallades Getsemane, och Jesus sa till lärjungarna: "Sätt er här medan jag går bort och ber."</v>
<v n="33">Han tog med sig Petrus, Jakob och Johannes, och han greps av fasa och djup ångest.</v>
<v n="34">Och han sa till dem: "Jag är nära att bryta samman under den börda jag måste bära. Stanna kvar hos mig och lämna mig inte ensam."</v>
<v n="35">Han gick lite längre bort och föll på knä, och han bad att den fruktansvärda stund som väntade honom om möjligt aldrig skulle behöva komma.</v>
<v n="36">"Far", bad han, "allt är möjligt för dig. Bevara mig från detta lidande. Men jag vill att din vilja ska ske och inte min."</v>
<v n="37">Sedan kom han tillbaka till de tre lärjungarna och fann att de sov."Simon", sa han till Petrus, "sover du? Kunde du inte hålla dig vaken en enda timme?</v>
<v n="38">Vaka och be, annars kan Frestaren övermanna er. Ni vill gärna göra ert bästa, men i er själva är ni svaga."</v>
<v n="39">Så gick han bort igen och bad till Gud med samma ord.</v>
<v n="40">När han sedan kom tillbaka till de tre lärjungarna fann han att de sov igen. De kunde inte ens hålla ögonen öppna, och de visste inte vad de skulle säga.</v>
<v n="41">När han kom tillbaka till dem för tredje gången sa han: "Sover ni fortfarande och vilar er? Men nu är det dags! Tiden är inne! Nu ska jag överlämnas i onda människors händer.</v>
<v n="42">Res er upp! Vi måste gå. Här kommer den som förråder mig!"</v>
<v n="43">Just när han sa detta kom Judas (en av hans lärjungar) med en folkhop beväpnad med svärd och klubbor och utsänd av översteprästerna och andra judiska ledare.</v>
<v n="44">Judas hade kommit överens med dem och sagt: "Mannen som jag ger en hälsningskyss ska ni gripa. Han är det."</v>
<v n="45">Så snart de hade kommit dit gick han fram till Jesus. "Mästare", ropade han och omfamnade honom och gav honom en hälsningskyss.</v>
<v n="46">Då grep folkhopen Jesus och höll fast honom.</v>
<v n="47">Men en av lärjungarna drog ett svärd och högg av örat på en av översteprästernas tjänare.</v>
<v n="48">Jesus frågade dem: "Jag måste vara en farlig brottsling eftersom ni kommer på det här viset, beväpnade till tänderna för att gripa mig?</v>
<v n="49">Varför arresterade ni mig inte i templet? Dag efter dag har jag undervisat där utan att ni har rört mig. Men detta sker för att profetiorna om mig ska uppfyllas."</v>
<v n="50">Livrädda övergav nu alla lärjungarna honom och flydde.</v>
<v n="51" t="52">Men en ung man som följt med Jesus stod lite på avstånd. Han var klädd i bara ett linneskynke, och när man försökte att gripa honom tappade han skynket och sprang därifrån fullständigt naken.</v>
<v n="53">De förde nu Jesus till översteprästens hus, där översteprästerna och många andra judiska ledare snart samlades.</v>
<v n="54">Petrus följde efter på avstånd och kom in på gården till översteprästens palats. Där satte han sig ner vid elden bland tjänarna.</v>
<v n="55">Inne i huset försökte översteprästerna och hela den judiska högsta domstolen hitta en anklagelse som skulle vara tillräcklig för att döma Jesus till döden. Men de fann ingen.</v>
<v n="56">Många vittnade falskt, men de motsa varandra hela tiden.</v>
<v n="57">Till sist förklarade några män:</v>
<v n="58">"Vi har hört denne Jesus påstå: 'Jag ska riva ner detta tempel, som byggts av människor, och på tre dagar ska jag bygga upp ett annat utan någon hjälp av människor!'"</v>
<v n="59">Men inte heller på denna punkt stämde deras berättelser överens!</v>
<v n="60">Då reste sig översteprästen upp inför domstolen och sa till Jesus: "Vad svarar du på det? Har du sagt det eller inte?"</v>
<v n="61">Men Jesus teg.Då frågade översteprästen honom: "Är du Messias, Guds Son?"</v>
<v n="62">"Ja, det är jag", svarade Jesus, "och du ska få se Människosonen sitta på Guds högra sida och återvända till jorden på himlens skyar."</v>
<v n="63" t="64">Då rev översteprästen sönder sina kläder och skrek: "Det räcker. Vi behöver inga fler vittnen. Ni har själva hört hans hädelse. Vad röstar ni för?" Då röstade alla för att han skulle dömas till döden.</v>
<v n="65">Sedan började några som stod där att spotta på honom, och de band för hans ögon så att han inte kunde se och började slå honom i ansiktet med knytnävarna."Profetera nu och säg vem det var som slog dig den här gången", hånade de honom. Till och med vakterna använde knytnävarna mot honom när de ledde bort honom.</v>
<v n="66" t="67">Under tiden väntade Petrus på gårdsplanen. En av tjänsteflickorna, som arbetade hos översteprästen, lade märke till Petrus, som satt och värmde sig vid elden. Hon stirrade ett ögonblick på honom och sa sedan: "Du var också tillsammans med Jesus, nasarén!"</v>
<v n="68">Petrus nekade till det: "Jag vet inte vad du talar om!" utbrast han och gick bort till andra sidan av gårdsplanen. Just då gol tuppen.</v>
<v n="69">Flickan såg honom stå där och sa då högt till de andra: "Där är han! Han är en lärjunge till Jesus!"</v>
<v n="70">Men Petrus nekade ännu en gång.Lite senare sa några andra, som stod runt elden, till Petrus: "Visst är du en av hans vänner? Man hör på dig att du kommer från Galileen."</v>
<v n="71">Då började han svära och förbanna: "Jag känner inte den där karln, som ni talar om!" skrek han.</v>
<v n="72">Just då gol tuppen för andra gången, och i samma ögonblick for Jesu ord genom Petrus hjärna: "Innan tuppen gal två gånger ska du förneka mig tre gånger." Och han började gråta.</v>
</c>
<c n="15">
<v n="1">Tidigt på morgonen möttes översteprästerna, de äldste och lagexperterna - alltså hela högsta domstolen - för att diskutera vad som skulle ske härnäst. De beslutade sig då för att sända Jesus under sträng bevakning till Pilatus, den romerske landshövdingen.</v>
<v n="2">Pilatus frågade honom: "Är du judarnas kung?Ja", svarade Jesus, "det är som du säger."</v>
<v n="3" t="4">Sedan anklagade översteprästerna honom för många olika brott, och Pilatus frågade honom: "Varför säger du ingenting? Stämmer de här anklagelserna?"</v>
<v n="5">Men till Pilatus stora förvåning sa Jesus inte ett ord.</v>
<v n="6">Nu var det sed att Pilatus frigav en judisk fånge varje år i samband med påskfirandet, en fånge vilken som helst som folket begärde att få fri.</v>
<v n="7">En av dem som satt fängslad vid detta tillfälle hette Barabbas. Tillsammans med några andra hade han dömts för mord under ett politiskt uppror.</v>
<v n="8">Nu började en folkhop samlas omkring Pilatus för att be honom göra som han brukade.</v>
<v n="9">"Vad säger ni om 'judarnas kung'?" frågade Pilatus. "Är det honom ni vill få frisläppt?"</v>
<v n="10">(Han förstod nu att Jesus var populär bland folket, och att det var av avundsjuka som översteprästerna organiserat denna komplott.)</v>
<v n="11">Men översteprästerna hetsade upp folkhopen och fick dem att kräva att Barabbas skulle släppas fri i stället för Jesus.</v>
<v n="12">"Men om jag släpper Barabbas", frågade Pilatus, "vad ska jag då göra med den här mannen som ni kallar er kung?"</v>
<v n="13">"Korsfäst honom!" ropade de tillbaka.</v>
<v n="14">"Men varför det?" frågade Pilatus. "Vad har han gjort för ont?"Då skrek de ännu högre: "Korsfäst honom!"</v>
<v n="15">Då släppte Pilatus Barabbas fri eftersom han var rädd för att gå emot den upprörda folkmassan. Och han befallde att Jesus skulle piskas med ett blygissel och skickade så iväg honom för att korsfästas.</v>
<v n="16" t="17">De romerska soldaterna förde då in Jesus i palatsets militärförläggning och kallade sedan samman hela vaktstyrkan. De klädde på honom en röd mantel, så att han skulle se ut som en kung, och gjorde en krona av långa vassa törnen och tryckte fast den på hans huvud.</v>
<v n="18">Sedan gjorde de honnör och skrek: "Länge leve judarnas kung."</v>
<v n="19">Och de slog honom i huvudet med ett rör och spottade på honom och föll ned på sina knän för att "tillbe" honom.</v>
<v n="20">När de slutligen tröttnade på att håna honom tog de av honom den röda manteln och satte på honom hans egna kläder igen. Därefter ledde de bort honom för att korsfästa honom.</v>
<v n="21">På vägen dit mötte de Simon från Kyrene, som var på väg från landet in till staden. Honom tvingade de att bära Jesu kors (Simon var far till Alexander och Rufus).</v>
<v n="22">Och soldaterna förde Jesus till en plats som kallades Golgata (det betyder skalle).</v>
<v n="23">Där gav man honom vin, som blandats med bittra örter, men han vägrade dricka det.</v>
<v n="24">Sedan spikade de fast honom på ett kors och delade hans kläder mellan sig genom att kasta lott om dem.</v>
<v n="25">Klockan var omkring nio på morgonen när de korsfäste honom.</v>
<v n="26">På korset, ovanför hans huvud, satte man upp en skylt där man kunde läsa vad han blivit dömd för. Det stod: "Judarnas kung."</v>
<v n="27">Samma morgon korsfästes också två brottslingar, den ene till höger och den andre till vänster om Jesus.</v>
<v n="28">Så uppfylldes det som profeten Jesaja förutsagt: "Han räknades som en brottsling."</v>
<v n="29" t="30">Och de som gick förbi platsen spottade hånfullt och visade sitt förakt för honom genom att skaka på huvudet."Var det inte du som ville riva ner templet och bygga upp det igen på tre dagar?" skrek de. "Om du är så märkvärdig hjälp då dig själv och kom ner från korset."</v>
<v n="31">Också översteprästerna och lagexperterna stod där och skämtade om Jesus."Han är ganska bra på att 'hjälpa' andra", sa de, "men han kan inte hjälpa sig själv!"</v>
<v n="32">"Du Messias!" ropade de åt honom. "Du som är Israels kung! Kom ner från korset så ska vi tro på dig!"Och till och med rövarna, som skulle dö tillsammans med honom, hånade honom.</v>
<v n="33">Vid middagstid blev det plötsligt mörkt i hela landet, och det var mörkt ända till klockan tre.</v>
<v n="34">Då ropade Jesus med hög röst: "Eli, Eli, lema sabachtani, (det betyder 'min Gud, min Gud, varför har du övergett mig')?"</v>
<v n="35">Några av dem som stod där trodde att han ropade på profeten Elia.</v>
<v n="36">En man sprang då bort och hämtade en svamp och fyllde den med surt vin, och de sträckte upp den till honom på en käpp."Nu får vi se om Elia kommer och tar ner honom", sa han.</v>
<v n="37">Då ropade Jesus ännu en gång, och i nästa ögonblick var han död.</v>
<v n="38">Då brast förhänget i templet mitt itu, uppifrån och ända ned.</v>
<v n="39">När den romerske officeren, som stod bredvid korset, såg hur Jesus dog, ropade han: "Den här mannen var verkligen Guds Son!"</v>
<v n="40">Några kvinnor hade stått på avstånd och sett allt det som hände. Bland dem var Maria Magdalena, Maria (Jakob den yngres och Joses mor), Salome och några till.</v>
<v n="41">De hade redan i Galileen följt med honom och hjälpt honom. Nu hade de tillsammans med flera andra kommit till Jerusalem.</v>
<v n="42" t="43">Allt detta hände på fredagen före sabbaten. Sent på eftermiddagen samma dag var Josef från Arimataia modig nog att gå till Pilatus och be om att få Jesu kropp. Josef var en aktad medlem av den judiska högsta domstolen, och en man som personligen ivrigt väntade på att Guds rike skulle komma.</v>
<v n="44">Men Pilatus hade svårt att tro att Jesus redan var död så han kallade till sig den romerske befälhavaren för att fråga honom.</v>
<v n="45">Officeren meddelade att Jesus redan var död. Då gav Pilatus Josef tillåtelse att ta hand om kroppen.</v>
<v n="46">Och Josef gick och köpte en lång linneduk. Sedan tog han ner Jesu kropp från korset, lindade in den i duken och lade den i en klippgrav. Därefter spärrade han ingången med en stor sten,</v>
<v n="47">och Maria Magdalena och Maria, Joses mor, stod och såg på när han lade Jesu kropp i graven.</v>
</c>
<c n="16">
<v n="1">Nästa kväll, när sabbaten var över, gick Maria Magdalena, Salome och Maria, Jakobs mor, och köpte välluktande kryddor att smörja den döde med.</v>
<v n="2">Tidigt på söndagsmorgonen just innan soluppgången gick de ut till graven.</v>
<v n="3">På vägen dit pratade de om hur de skulle kunna rulla undan stenen framför ingången.</v>
<v n="4">Men när de kom fram såg de att stenen, som var mycket tung, redan var bortrullad och graven öppen.</v>
<v n="5">Då gick de in, och där på högra sidan satt en ung man klädd i vitt. Kvinnorna blev förskräckta.</v>
<v n="6">Men den unge mannen sa: "Var inte rädda. Söker ni Jesus från Nasaret som blev korsfäst? Han är inte här, han har återvänt till livet! Titta, där låg hans kropp.</v>
<v n="7">Gå nu och säg till lärjungarna, och särskilt till Petrus, att Jesus ska gå före dem till Galileen. Där ska de få se honom, precis som han sa till dem innan han dog."</v>
<v n="8">Så snart kvinnorna kommit ut ur graven sprang de därifrån så fort de kunde. De var chockade och darrade i hela kroppen, och de vågade inte berätta för någon vad de varit med om.</v>
<v n="9">Det var tidigt på söndagsmorgonen som Jesus kom tillbaka till livet, och den första person som såg honom var Maria Magdalena, den kvinna som han hade befriat från sju onda andar.</v>
<v n="10" t="11">Hon gick till de gråtande och sörjande lärjungarna och sa: "Han lever! Jag har själv sett honom!" Men de trodde henne inte.</v>
<v n="12">Senare på dagen visade sig Jesus för två män, som var på väg från Jerusalem ut till en by på landsbygden.De kände inte igen honom först, för hans utseende hade förändrats.</v>
<v n="13">När de till slut förstod vem det var, skyndade de sig tillbaka till Jerusalem för att berätta det för de andra, men ingen trodde på dem.</v>
<v n="14">Lite senare visade han sig för de elva lärjungarna när de åt tillsammans. Han gick då tillrätta med dem för deras otro, och för att de så envist vägrade att tro på dem som hade sett honom, sedan han uppstått från de döda.</v>
<v n="15">Sedan sa han till dem: "Gå ut i hela världen och predika de goda nyheterna för alla människor.</v>
<v n="16">De som tror och blir döpta ska bli frälsta. Men de som vägrar att tro ska bli dömda.</v>
<v n="17">Omkring dem som tror på mig ska det ske under. I mitt namn ska de driva ut onda andar, och de ska tala nya språk.</v>
<v n="18">De ska till och med utan risk kunna handskas med ormar, och om de dricker något gift, så ska det inte skada dem, och de ska lägga händerna på de sjuka och bota dem."</v>
<v n="19">När Herren Jesus hade sagt detta till dem, togs han upp till himlen och satte sig på Guds högra sida.</v>
<v n="20">Och lärjungarna gick ut överallt och predikade de goda nyheterna, och Herren var med dem och bekräftade vad de sa genom de under som följde.</v>
</c>
</b>
<b n="Lukas">
<c n="1">
<v n="1" t="2">Käre Theofilos! Det har redan skrivits en hel del om Jesu liv, som bygger på de berättelser vi har från de första lärjungarna och andra ögonvittnen.</v>
<v n="3">Men jag tycker att det skulle vara värdefullt att gå igenom allt detta ända från början. Efter en grundlig granskning skickar jag denna sammanfattning till dig,</v>
<v n="4">för att du ska kunna känna dig säker på att alla de upplysningar du fått är tillförlitliga.</v>
<v n="5">Berättelsen börjar med en judisk präst, Sakarias, som levde när Herodes var kung i Judeen. Sakarias tillhörde Avias avdelning av tempelprästerna. Både han och hans fru Elisabet hörde till Arons släkt, varifrån Israels präster kom.</v>
<v n="6">Sakarias och Elisabet var gudfruktiga människor och noga med att följa alla Guds bud både till anda och bokstav.</v>
<v n="7">Men de hade inga barn, för Elisabet kunde inte få några, och båda hade nu hunnit bli ganska gamla.</v>
<v n="8" t="9">En dag, när Sakarias avdelning var i tjänst i templet, utföll den sedvanliga lottningen så att han fick uppdraget att gå in i den inre delen av templet och tända rökelsen inför Herren.</v>
<v n="10">Under tiden stod många människor utanför på tempelgården och bad som de alltid gjorde under den del av gudstjänsten när man bar fram rökoffret.</v>
<v n="11" t="12">Medan Sakarias var i helgedomen fick han plötsligt se en ängel som stod på altarets högra sida. Sakarias blev förskräckt och fruktansvärt rädd.</v>
<v n="13">Men ängeln sa: "Var inte rädd, Sakarias! Jag har kommit för att tala om för dig att Gud har hört dina böner. Din hustru Elisabet ska föda en son. Och du ska ge honom namnet Johannes.</v>
<v n="14">Hans födelse ska göra er både glada och lyckliga, och många ska glädja sig med er.</v>
<v n="15">Han ska bli en av Herrens stora tjänare. Han får aldrig smaka vin eller starka drycker, och han ska bli fylld med den helige Ande, redan innan han är född.</v>
<v n="16">Han ska få många judar att vända om till Herren, deras Gud.</v>
<v n="17">Han ska bli en man av samma kraftfulla natur och ande som profeten Elia, och han ska gå före Messias och förbereda människorna på hans ankomst. Han ska lära dem att älska Herren som deras förfäder gjorde och hjälpa dem bort från upproriskhetens väg till att göra Guds vilja."</v>
<v n="18">Sakarias sa till ängeln: "Men detta är omöjligt! Både Elisabet och jag är för gamla."</v>
<v n="19">Då sa ängeln: "Jag är Gabriel! Jag står vid Guds tron som hans tjänare. Det är han som har sänt mig till dig med denna glada nyhet.</v>
<v n="20">Men eftersom du inte trodde mig, ska du nu bli stum och inte kunna tala förrän barnet är fött. För mina ord ska visa sig vara sanna när tiden är inne."</v>
<v n="21">Under tiden väntade folket utanför på att Sakarias skulle komma ut, och man undrade varför han dröjde så länge därinne.</v>
<v n="22">När han till slut kom, kunde han inte tala till dem, men de förstod av hans gester att han måste ha sett en syn.</v>
<v n="23">Sakarias stannade kvar i templet under resten av sin tjänstgöringsperiod och återvände sedan hem.</v>
<v n="24">En kort tid därefter blev hans hustru Elisabet med barn och höll sig undan i fem månader.</v>
<v n="25">"Tänk vad god Gud är", jublade hon. "Han har befriat mig från skammen att vara barnlös."</v>
<v n="26">Månaden därpå sände Gud ängeln Gabriel till en ung flicka i staden Nasaret i Galileen.</v>
<v n="27">Hon hette Maria och var förlovad med en man som hette Josef och hörde till kung Davids släkt.</v>
<v n="28">Gabriel visade sig för henne och sa: "Jag hälsar dig, du utvalda kvinna! Herren är med dig!"</v>
<v n="29">Maria blev både överraskad och rädd och förstod inte vad ängeln menade.</v>
<v n="30">"Var inte rädd, Maria", sa ängeln. "Gud ska välsigna dig på ett underbart sätt!</v>
<v n="31">Du ska snart bli med barn och föda en son som ska få namnet Jesus.</v>
<v n="32">Han kommer att bli en mycket stor man och ska kallas Guds Son. Och Herren Gud kommer att ge honom hans förfader Davids tron.</v>
<v n="33">Han ska härska över Israel för evigt, och det ska aldrig bli något slut på hans rike."</v>
<v n="34">Maria frågade ängeln: "Men hur kan jag få barn? Jag har inte varit tillsammans med någon man."</v>
<v n="35">Ängeln svarade: "Den helige Ande ska komma över dig, och Guds kraft ska omsluta dig. Därför ska det barn du föder vara heligt, och kallas Guds Son.</v>
<v n="36">Din släkting Elisabet väntar också barn trots sin ålder. Hon, som man har kallat 'den barnlösa', är nu i sjätte månaden!</v>
<v n="37">För Gud håller alla sina löften!"</v>
<v n="38">Maria sa: "Jag är Herrens tjänarinna. Jag vill göra som han önskar, så att hans plan kan bli verklighet." Sedan försvann ängeln.</v>
<v n="39" t="40">Några dagar senare skyndade sig Maria upp till den stad i Judeens berg där Sakarias bodde för att hälsa på Elisabet.</v>
<v n="41">När Elisabet hörde Marias hälsningsord sparkade barnet till i henne av glädje, och hon blev fylld av helig Ande.</v>
<v n="42">Hon blev så glad att hon ropade högt till Maria: "Gud har utvalt dig framför alla andra kvinnor, och ditt barn är förutbestämt för Guds särskilda välsignelse.</v>
<v n="43">Vilken ära för mig att min Herres mor kommer på besök.</v>
<v n="44">I samma ögonblick som du kom in och hälsade på mig och jag hörde din röst, gick det som en stöt av glädje genom barnet i mig!</v>
<v n="45">Du trodde att Gud skulle göra vad han har sagt, och därför har han gett dig denna underbara välsignelse."</v>
<v n="46">Maria svarade:"O, jag vill lovprisa Herren!</v>
<v n="47">Jag jublar i Gud, min Frälsare!</v>
<v n="48">Han har tagit sig an mig - en oansenlig kvinna, och nu kommer människor i alla tider att kalla mig välsignad av Gud.</v>
<v n="49">Han, den helige och mäktige, har gjort något stort med mig.</v>
<v n="50">Hans nåd varar från generation till generation över alla som erkänner honom som Herre.</v>
<v n="51">Hans väldiga arm är full av kraft! De stolta och högfärdiga slår han ner.</v>
<v n="52">Furstar fördriver han från deras troner, men de ödmjuka upphöjer han.</v>
<v n="53">Han mättar de hungriga med sina gåvor, men de rika driver han bort med tomma händer.</v>
<v n="54">Tänk på hur han hjälper sitt Israel! Han glömmer inte sitt löfte att vara barmhärtig.</v>
<v n="55">Han lovade ju våra fäder, Abraham och hans barn, att alltid visa nåd mot dem."</v>
<v n="56">Maria stannade hos Elisabet i omkring tre månader och återvände sedan hem.</v>
<v n="57">Elisabets väntan var nu slut, och det var dags för henne att föda. Och hon födde en pojke.</v>
<v n="58">Nyheten om hur god Gud hade varit mot henne spred sig snabbt bland grannar och släktingar, och alla blev glada.</v>
<v n="59">När pojken var åtta dagar gammal samlades alla släktingar och vänner för att vara med vid omskärelsen. Alla trodde att pojken skulle heta Sakarias efter sin far.</v>
<v n="60">Men Elisabet sa: "Nej, han ska heta Johannes."</v>
<v n="61">"Varför det?" frågade de. "Det finns ju ingen i hela släkten som heter så."</v>
<v n="62">Och de vände sig till pojkens far och försökte tala till honom med hjälp av teckenspråk.</v>
<v n="63">Han bad då om något att skriva på och till allas förvåning skrev han: "Han ska heta Johannes."</v>
<v n="64">I samma ögonblick kunde Sakarias tala igen, och han började lovprisa Gud.</v>
<v n="65">Alla tyckte detta var mycket märkligt, och nyheten om vad som hänt spreds i hela det judeiska bergslandet.</v>
<v n="66">Alla som hörde det tänkte på det och frågade sig: "Vad ska det bli av detta barn? Herrens hand är verkligen med honom på ett särskilt sätt."</v>
<v n="67">Men hans far Sakarias blev fylld av den helige Ande och profeterade:</v>
<v n="68">"Lovprisa Herren, Israels Gud, för han kommer till sitt folk och befriar det.</v>
<v n="69">Från sin tjänare Davids kungliga släkt sänder han oss en mäktig Frälsare,</v>
<v n="70">alldeles som han lovat genom sina heliga profeter för länge sedan -</v>
<v n="71">en som kan rädda oss från våra fiender, ja, från alla som hatar oss.</v>
<v n="72" t="73">Han har varit barmhärtig mot våra förfäder, och kommer också ihåg sitt heliga löfte till Abraham:</v>
<v n="74">att vi ska bli befriade från våra fiender och få tjäna Gud utan rädsla.</v>
<v n="75">Vi ska få vara heliga och rättfärdiga inför honom för evigt.</v>
<v n="76">Och du, min lille son, ska kallas den store Gudens profet, för du ska bana väg för Messias.</v>
<v n="77">Du ska visa hans folk vägen till frälsning genom syndernas förlåtelse.</v>
<v n="78" t="79">Allt detta ska ske på grund av Guds kärleksfulla omsorg om oss. Han ska komma ner till oss från höjden, och bli ett ljus för alla som lever i mörker och dödsfruktan och leda oss på fridens väg."</v>
<v n="80">Den lille Johannes älskade Gud över allting. När han blivit vuxen bodde han ute i öknen, ända till den dag han började sin offentliga verksamhet i Israel.</v>
</c>
<c n="2">
<v n="1">Vid den tiden beslutade den romerske kejsaren Augustus att alla innevånare i landet skulle registreras, så man kunde beskatta dem.</v>
<v n="2">Detta gjordes när Quirinius var landshövding i Syrien.</v>
<v n="3">Var och en fick då resa till sin hemstad för att registrera sig.</v>
<v n="4">Eftersom Josef tillhörde den kungliga släkten måste han resa från staden Nasaret i Galileen till Betlehem i Judeen, kung Davids stad.</v>
<v n="5">Han tog med sig Maria, sin trolovade, som nu väntade barn.</v>
<v n="6">Medan de var i Betlehem blev det dags för henne att föda,</v>
<v n="7">och hon fick en pojke. Hon svepte om honom och lade honom i en krubba, för det fanns inte plats för dem i värdshuset.</v>
<v n="8">Samma natt var några herdar ute på fälten utanför staden och vaktade sina får.</v>
<v n="9">Plötsligt stod en ängel framför dem, och Guds härlighet lyste omkring dem. De blev fruktansvärt rädda,</v>
<v n="10">men ängeln lugnade dem."Var inte rädda!", sa han. "Jag kommer till er med en fantastisk nyhet, och den gäller alla!</v>
<v n="11">I natt har Frälsaren fötts i Betlehem. Han är Messias, Herren.</v>
<v n="12">Ni kommer att känna igen honom på att han är lindad och ligger i en krubba."</v>
<v n="13">Plötsligt var ängeln omgiven av en himmelsk armé av änglar som lovprisade Gud.</v>
<v n="14">"Ära ske Gud i höjden", sjöng de, "och fred på jorden bland människor som han älskar."</v>
<v n="15">När alla änglar hade farit ifrån dem upp till himlen, sa herdarna till varandra: "Kom! Nu går vi till Betlehem! Vi måste se det fantastiska som hänt och som Herren har låtit oss få veta!"</v>
<v n="16">De sprang in till staden, och hittade Maria och Josef och barnet i krubban.</v>
<v n="17">Herdarna berättade för alla vad de varit med om, och vad ängeln sagt om barnet.</v>
<v n="18">Alla häpnade över herdarnas ord,</v>
<v n="19">men Maria behöll allt som hänt för sig själv. Hon lade det noga på minnet och tänkte ofta på det.</v>
<v n="20">Herdarna vände sedan tillbaka till sina får. De tackade Gud för allt de hade fått se och höra, precis som ängeln hade sagt.</v>
<v n="21">Åtta dagar senare när pojken omskars, fick han namnet Jesus, det namn som ängeln gav honom innan han ens blivit till.</v>
<v n="22">När tiden för föräldrarnas rening var över tog de med honom till Jerusalem för att bära fram honom inför Herren, så som det föreskrivs i Moses lag.</v>
<v n="23">Där har nämligen Gud befallt att om en kvinnas första barn är en pojke, ska han överlåtas åt Herren.</v>
<v n="24">Samtidigt bar föräldrarna fram det reningsoffer, ett par turturduvor eller två unga duvor, som lagen föreskrev.</v>
<v n="25">Just den dagen var Symeon, en man från Jerusalem, i templet. Han var en god och gudfruktig man, fylld av den helige Ande, och han väntade ständigt på att Messias skulle komma.</v>
<v n="26">Den helige Ande hade nämligen gjort klart för honom att han inte skulle dö förrän han hade sett Messias, Guds utvalde kung.</v>
<v n="27">Och den helige Ande hade uppmanat honom att gå till templet just den dagen. När Maria och Josef kom för att bära fram Jesus inför Herren enligt lagens bud,</v>
<v n="28">var alltså Symeon där. Han tog då barnet i sina armar och tackade Gud.</v>
<v n="29" t="31">"Herre", sa han, "nu kan jag dö i frid! Jag har sett honom som du lovade att jag skulle få se, Frälsaren, som du har gett till världen.</v>
<v n="32">Han är det ljus som ska lysa för alla folk, och han ska ge ära åt ditt folk Israel."</v>
<v n="33">Josef och Maria var mycket förvånade över vad han sa om Jesus.</v>
<v n="34" t="35">Symeon välsignade dem, och sa sedan till Maria: "Ett svärd kommer att genomborra din själ, för många i Israel kommer att stöta bort detta barn, och det ska bli deras fördärv. Men för många ska han bli till stor glädje. Och många människors hemligaste tankar ska komma i dagen."</v>
<v n="36" t="37">En gammal kvinna, som hette Hanna och som hade profetisk gåva, var också i templet. Hon var dotter till Fanuel från Asers stam. Efter att i sin ungdom ha varit gift i sju år, levde hon nu som änka. Hon var åttiofyra år, och hon lämnade aldrig templet, utan var där dag och natt och tjänade Gud genom att be och fasta.</v>
<v n="38">Just när Symeon samtalade med Maria och Josef kom hon dit, och hon började tacka och lovprisa Gud. Hon berättade öppet för alla som väntade på Jerusalems befrielse att Messias hade kommit.</v>
<v n="39">När föräldrarna hade gjort allt det som Guds lag föreskrev, återvände de till sin hemstad Nasaret i Galileen.</v>
<v n="40">Där växte Jesus upp, och han blev känd för att vara ovanligt förståndig för sin ålder. Och Guds välsignelse vilade över honom.</v>
<v n="41" t="42">När Jesus var tolv år gammal följde han med sina föräldrar till Jerusalem, till den årliga påskhögtiden som de varje år brukade delta i.</v>
<v n="43">När högtidsdagarna var över och de skulle fara hem igen stannade Jesus kvar i Jerusalem.Hans föräldrar saknade honom inte den första dagen,</v>
<v n="44">för de trodde att han var tillsammans med sina kamrater i ressällskapet. Men när kvällen kom och de inte såg till honom började de söka efter honom bland släktingar och vänner.</v>
<v n="45">Och när de inte kunde hitta honom, vände de tillbaka till Jerusalem för att leta efter honom där.</v>
<v n="46" t="47">När de hade letat efter honom i tre dagar hittade de honom till sist i templet. Där satt han mitt ibland lärarna och lyssnade och ställde frågor. Alla som hörde på blev förbluffade över hur förståndig han var och över de svar han gav.</v>
<v n="48">Hans föräldrar visste inte vad de skulle säga när de såg honom sitta där helt lugnt. "Men Jesus", sa Maria, "hur kunde du göra så mot oss? Vi har varit förtvivlade och letat efter dig överallt!"</v>
<v n="49">"Men varför har ni letat efter mig?" frågade han. "Förstår ni inte att jag måste vara i templet, i min fars hus?"</v>
<v n="50">Men de begrep inte vad han menade.</v>
<v n="51">Sedan följde han med dem hem till Nasaret, och han lydde dem på alla sätt. Men hans mor tänkte ofta på allt som hade hänt.</v>
<v n="52">Och Jesus växte upp och blev stark och fick mer och mer visdom, och både Gud och människor älskade honom.</v>
</c>
<c n="3">
<v n="1">Medan Johannes, Sakarias son, levde ute i öknen, fick han ett budskap från Gud. Det hände under kejsar Tiberius femtonde regeringsår. Pontius Pilatus var då landshövding i Judeen, Herodes härskare i Galileen, hans bror Filippos i Itureen och Trachonitis, Lysanias i Abilene,</v>
<v n="2">och Hannas och Kajafas var överstepräster.</v>
<v n="3">Johannes började då predika i trakterna kring Jordanfloden att människorna kunde få sina synder förlåtna om de vände om till Gud och lät döpa sig.</v>
<v n="4">Johannes var, som profeten Jesaja skriver: "En röst ropar från öknen: 'Gör väg för Herren! Gör stigarna jämna för honom!</v>
<v n="5">Fyll dalarna, sänk alla berg och höjder! Räta ut alla krokiga vägar! Jämna till det som är stenigt och gropigt!</v>
<v n="6">Då ska alla människor få se Guds frälsning.'"</v>
<v n="7">När nu folk kom i stora skaror till honom för att döpas, talade han strängt till dem och sa: "Tror ni, era ormyngel, att ni kan komma undan helvetet utan att vända om till Gud?</v>
<v n="8">Nej, gå först och bevisa genom ert sätt att leva att ni verkligen gjort bättring. Och känn er inte säkra bara för att ni är barn till Abraham. Det räcker inte. Gud kan göra barn åt Abraham av de här stenarna!</v>
<v n="9">Domen hänger över er, och yxan är redan lyft. Ja, varje träd som inte bär god frukt ska huggas ner och kastas i elden!"</v>
<v n="10">Folket frågade: "Vad vill du då att vi ska göra?"</v>
<v n="11">Han svarade: "Om ni har två skjortor, så ge den ena till den som ingen har. Om ni har mer mat än ni behöver, så ge åt dem som är hungriga."</v>
<v n="12">Till och med tullindrivare, som var ökända för att ta mutor, kom för att döpas och frågade: "Hur kan vi visa att vi har slutat att synda?"</v>
<v n="13">"Genom att leva hederligt", svarade han. "Se till att ni inte tar mer i skatt än vad den romerska staten ger order om."</v>
<v n="14">"Och vad ska vi göra?" frågade några soldater.Johannes svarade: "Tvinga inte till er pengar genom hot och våld, utan nöj er med er lön."</v>
<v n="15">Alla väntade att Messias snart skulle komma, och de frågade Johannes om det möjligen var han.</v>
<v n="16">Men Johannes svarade dem och sa: "Jag döper bara med vatten, men snart kommer en som har mycket större makt än jag. Ja, jag är inte ens värd att vara hans slav. Han ska döpa er i den helige Andes eld.</v>
<v n="17">Han ska skilja agnarna från vetet och samla vetet i sin lada. Men agnarna ska han kasta i en eld som aldrig slocknar."</v>
<v n="18">Också på många andra sätt förmanade han folket och lät dem höra det glada budskapet.</v>
<v n="19" t="20">Men när Johannes offentligt kritiserat Herodes, fursten i Galileen, för hans förhållande med sin svägerska Herodias och för allt annat ont han gjort, satte Herodes Johannes i fängelse och lade så ytterligare en synd till sina övriga.</v>
<v n="21">En dag var Jesus med bland de många människor som Johannes döpte. När han hade blivit döpt och stod där och bad öppnades himlen.</v>
<v n="22">Den helige Ande sänkte sig synligt ner över honom i form av en duva. Och en röst från himlen sa: "Du är min älskade son, min utvalde."</v>
<v n="23" t="38">Jesus var ungefär trettio år gammal när han började sin offentliga verksamhet. Bland folket var han känd som son till Josef. Josefs förfäder var:Eli, Mattat, Levi, Melki, Jannai, Josef, Mattatias, Amos, Nahum, Hesli, Naggai, Mahat, Mattatias, Shimi, Josek, Joda, Johanan, Resa, Serubbabel, Shealtiel, Ner, Melki, Addi, Kosam, Elmadam, Er, Jesus, Elieser, Jorim, Mattat, Levi, Symeon, Juda, Josef, Jonam, Eljakim, Melea, Menna, Mattata, Natan, David, Ishai, Oved, Boas, Salma, Nahshon, Amminadav, Admin, Arni, Hesron, Peres, Juda, Jakob, Isak, Abraham, Tera, Nahor, Serug, Reu, Peleg, Ever, Sela, Kenan, Arpakshad, Sem, Noa, Lemek, Metusela, Henok, Jered, Mahalalel, Kenan, Enosh, Set. Set var son till Adam som blev skapad av Gud.</v>
</c>
<c n="4">
<v n="1">Jesus återvände från Jordanfloden fylld av den helige Ande och fördes av Anden ut i Judeens öken.</v>
<v n="2">Där frestade djävulen honom under fyrtio dagar. Han åt inget på hela tiden och blev till slut mycket hungrig.</v>
<v n="3">Djävulen visade honom då en sten och sa: "Om du är Guds son, så förvandla den här stenen till bröd."</v>
<v n="4">Men Jesus svarade: "Det står i Skriften: 'Människan lever inte bara av bröd.'"</v>
<v n="5">Då lät djävulen honom under ett ögonblick se alla länder i världen</v>
<v n="6" t="7">och sa till honom: "Jag ska ge dig dessa länder med all deras makt och härlighet för de är mina, och jag kan ge dem till vem jag vill. Om du faller ner och tillber mig ska allt bli ditt."</v>
<v n="8">Jesus svarade: "Det står i Skriften: 'Herren, din Gud, ska du tillbe och ingen annan.'"</v>
<v n="9" t="11">Då tog djävulen honom med till Jerusalem och ställde honom högst upp på tempelmuren och sa: "Om du är Guds son, så kasta dig ner härifrån! Skriften säger ju att Gud ska sända sina änglar för att skydda dig, och att de ska bära dig på händerna, så att du inte krossas mot stenarna nedanför."</v>
<v n="12">Jesus svarade: "Det står också i Skriften att man inte ska utmana Gud."</v>
<v n="13">När djävulen så hade frestat honom på alla sätt lämnade han honom i fred under en tid.</v>
<v n="14">Sedan återvände Jesus till Galileen fylld med den helige Andes kraft. Snart talade man om honom överallt,</v>
<v n="15">och alla berömde honom för hans predikningar i synagogorna.</v>
<v n="16">När han kom till staden Nasaret där han hade växt upp, gick han på lördagen som vanligt till synagogan. Där reste han sig upp för att läsa från Skriften.</v>
<v n="17">Man räckte då fram profeten Jesajas bok åt honom. Han öppnade den och fann det ställe där det står:</v>
<v n="18" t="19">"Herrens Ande är över mig. Han har utvalt mig att komma med ett glädjebud till de fattiga. Han har sänt mig för att ge de fångna frihet, de blinda sin syn, och för att befria de förtryckta och utropa ett frihetens år från Herren."</v>
<v n="20">Han lade sedan ihop boken och lämnade den till tjänaren och satte sig ner. Alla väntade nu med spänning på vad han skulle säga.</v>
<v n="21">Då sa han: "I dag har dessa Skriftens ord gått i uppfyllelse inför alla."</v>
<v n="22">Och alla som lyssnade kunde stämma in i det han sa. De förvånade sig över hans tal som gjorde sådant intryck. "Man kan knappast tro att det är Josefs son", sa de till varandra.</v>
<v n="23">Då sa han till dem: "Snart påminner ni mig nog om ordspråket: 'Läkare, bota dig själv!' I Kafarnaum, gjorde du stora under. Visa nu också här i din hemstad vad du kan.</v>
<v n="24">Men jag vet att ingen profet blir accepterad i sin egen hemstad.</v>
<v n="25" t="26">Kommer ni inte ihåg hur profeten Elia hjälpte änkan i Sarefat nära Sidon genom att göra ett under? Det fanns många judiska änkor som behövde hjälp just då. Det hade ju inte regnat på tre och ett halvt år, och det var hungersnöd i landet. Ändå sändes inte Elia till dem.</v>
<v n="27">Eller tänk på profeten Elisa, som hellre botade syriern Naaman än de många judiska spetälska som behövde hjälp."</v>
<v n="28">Människorna i synagogan blev rasande när de hörde detta.</v>
<v n="29">De rusade på honom och hotade honom, och de drev honom ut ur staden ända till kanten av det berg som den var byggd på för att knuffa honom utför klippan.</v>
<v n="30">Men han gick rakt igenom folkmassan och lämnade dem.</v>
<v n="31">Sedan återvände han till Kafarnaum i Galileen och predikade i synagogan där varje lördag.</v>
<v n="32">Också där gjorde hans ord djupt intryck, för människorna kände att det var Gud själv som talade genom hans ord.</v>
<v n="33">En gång när han undervisade i synagogan började en man, som var besatt av en ond ande, att ropa:</v>
<v n="34">"Ge dig iväg härifrån! Vi vill inte ha något med dig att göra, Jesus från Nasaret. Du har kommit för att göra slut på oss. Jag vet vem du är, Guds helige Son."</v>
<v n="35">Jesus avbröt honom. "Tig!" sa han till anden. "Lämna honom!" Inför allas ögon kastade den onde anden mannen till golvet och for sedan ut ur honom utan att skada honom mer.</v>
<v n="36">Alla blev förskräckta och frågade sig: "Vad är det i den här mannens ord som gör att till och med de onda andarna lyder honom?"</v>
<v n="37">Och ryktet om honom spred sig som en löpeld.</v>
<v n="38">Sedan lämnade han synagogan och gick hem till Simon. Simons svärmor låg då svårt sjuk i hög feber, och alla bad honom att bota henne.</v>
<v n="39">Då gick han fram till sängkanten och lutade sig över henne och befallde med stränga ord att febern skulle lämna henne. Genast blev hon feberfri, och hon steg till och med upp och lagade mat åt dem.</v>
<v n="40">På kvällen, när solen höll på att gå ner, kom alla i staden med sina sjuka till Jesus. Och han lade sina händer på var och en av dem och botade deras olika sjukdomar.</v>
<v n="41">Några var besatta av onda andar, men dessa andar for på hans befallning ut ur dem och ropade: "Du är Guds Son." Men eftersom andarna visste vem han var, förbjöd han dem att säga något mer.</v>
<v n="42">Tidigt nästa morgon gick han därifrån och sökte sig till en enslig plats. Folket letade överallt efter honom. Till slut hittade de honom och gjorde allt för att han inte skulle lämna dem utan stanna i Kafarnaum.</v>
<v n="43">Men han sa till dem: "Jag måste predika de glada nyheterna om Guds rike på andra platser också. Det är därför jag har kommit."</v>
<v n="44">Och han fortsatte att predika i synagogorna i Judeen.</v>
</c>
<c n="5">
<v n="1">En dag när Jesus predikade på stranden vid sjön Gennesaret, trängdes folket för att få höra Guds ord.</v>
<v n="2">Han fick då se två tomma båtar som några fiskare lämnat vid strandkanten medan de sköljde sina nät.</v>
<v n="3">Jesus steg i en av båtarna och bad Petrus, som ägde den, att skjuta ut den från land så att han kunde sitta i den och tala till folket.</v>
<v n="4">När han hade slutat tala, sa han till Petrus: "Ro nu ut på djupet och lägg ut näten, så ska ni få så mycket fisk ni vill ha!"</v>
<v n="5">"Herre", sa Petrus, "vi har arbetat hårt hela natten men ändå har vi inte fått ett dugg. Men eftersom du säger det, så ska vi försöka igen."</v>
<v n="6">När de gjorde det fick de så mycket fisk att näten började gå sönder!</v>
<v n="7">De vinkade då åt sina kamrater så att de kom ut med den andra båten, och snart var båda båtarna så fulla med fisk att de var nära att sjunka.</v>
<v n="8">När Petrus fattade vad som hänt, föll han ner på knä för Jesus och sa: "Herre, lämna oss! Jag är en alltför stor syndare för att vara i närheten av dig."</v>
<v n="9">Han och alla de andra blev nämligen förskräckta när de såg hur mycket fisk man fått.</v>
<v n="10">Det blev också Jakob och Johannes, Sebedaios söner, som fiskat tillsammans med Petrus.Men Jesus sa till Petrus: "Var inte orolig! Från och med nu ska du fånga människor!"</v>
<v n="11">Och så snart de kom i land lämnade de allt för att följa Jesus.</v>
<v n="12">En dag när Jesus besökte en av städerna, träffade han där en man som var svårt angripen av spetälska. När mannen såg Jesus, kastade han sig till marken med ansiktet i vägdammet, och tiggde och bad om att bli botad."Herre", sa han, "om du bara vill, så kan du befria mig från varje spår av min sjukdom."</v>
<v n="13">Jesus sträckte ut sin hand och rörde vid honom och sa: "Naturligtvis vill jag det. Nu är du botad." Och genast lämnade sjukdomen honom.</v>
<v n="14">Sedan sa Jesus till mannen att inte berätta för någon vad som hänt. "Gå i stället till den judiske prästen, och låt honom undersöka dig och ge det offer som Moses lag föreskriver för leprasjuka som blivit botade", sa han. "Detta kommer att bevisa för alla att du är frisk."</v>
<v n="15">Men ryktet om Jesus spred sig allt snabbare, och stora folkskaror kom för att höra honom predika och för att bli botade från sina sjukdomar.</v>
<v n="16">Men han drog sig ofta undan till öknen för att be.</v>
<v n="17">En dag när Jesus undervisade fanns några av judarnas religiösa ledare och laglärare bland åhörarna. De hade kommit från byarna i hela Galileen och Judeen, och också från Jerusalem. Och Guds helande kraft var över honom.</v>
<v n="18" t="19">Just då hände det! Några män kom bärande på en förlamad man på en sovmatta. De försökte tränga sig igenom folkmassan för att komma nära Jesus men lyckades inte ta sig fram. Då gick de upp på taket, tog bort några takplattor och sänkte ner den sjuke mannen på sovmattan mitt på golvet framför Jesus.</v>
<v n="20">När Jesus såg deras tro, sa han till mannen: "Min vän, dina synder är förlåtna."</v>
<v n="21">'Vad inbillar sig egentligen den här karln?" sa fariseerna och laglärarna till varandra om Jesus. "Det här är ju hädelse! Vem kan förlåta synder utom Gud?"</v>
<v n="22">Jesus förstod vad de tänkte och svarade: "Varför är det hädelse?</v>
<v n="23">Vilket är svårast? Att förlåta hans synder eller att bota honom?</v>
<v n="24">Men för att ni ska veta att jag har makt att förlåta synder här på jorden, ska jag visa att jag också kan bota sjuka."Sedan sa han till den lame mannen: "Res dig upp, rulla ihop din sovmatta och gå hem!"</v>
<v n="25">Och genast medan alla såg på reste sig mannen upp, tog sin matta och gick hem och lovprisade Gud.</v>
<v n="26">En känsla av både vördnad och respekt grep alla som såg det. Och de lovprisade Gud och sa gång på gång: "Det vi har sett i dag är otroligt!"</v>
<v n="27">När Jesus senare lämnade staden fick han se en tullindrivare - med det vanliga ryktet om sig att vara en bedragare - sitta vid tullkontoret. Mannen hette Levi, och Jesus sa till honom: "Kom och bli en av mina lärjungar."</v>
<v n="28">Utan att tveka lämnade Levi allt, reste sig och följde med honom.</v>
<v n="29">Strax därpå höll Levi en fest i sitt hem med Jesus som hedersgäst. Bland gästerna var också många av hans arbetskamrater på tullkontoret.</v>
<v n="30">Men fariseerna och laglärarna kom med fräna anklagelser mot Jesu lärjungar, därför att de åt med så ökända syndare.</v>
<v n="31">Då svarade Jesus: "Det är de sjuka som behöver läkare, inte de friska.</v>
<v n="32">Min uppgift är att kalla syndare till gemenskap med Gud. Jag vänder mig inte till dem som redan känner Gud."</v>
<v n="33">Nästa anklagelse från deras sida var att Jesu lärjungar inte fastade utan i stället festade. "Johannes döparens lärjungar fastar och ber ständigt", sa de, "och det gör också fariseernas. Men varför dricker dina lärjungar vin och äter god mat?"</v>
<v n="34">Jesus frågade: "Fastar lyckliga människor? Får bröllopsgästerna gå hungriga när de är på fest tillsammans med brudgummen?</v>
<v n="35">Men det kommer en tid då brudgummen ska dödas. Då kommer de inte att vilja äta."</v>
<v n="36">Sedan använde Jesus denna bild: "Ingen river sönder ett okrympt tyg för att göra lappar till gamla kläder av det. Tyget blir ju förstört och inte heller kläderna blir ordentligt lagade.</v>
<v n="37">Och ingen häller nytt vin i gamla vinsäckar, för det nya vinet spräcker de gamla skinnen och förstör dem, så att vinet rinner ut.</v>
<v n="38">Nytt vin måste hällas i nya vinsäckar.</v>
<v n="39">Men ingen som druckit av det gamla vinet tycks vilja ha av det nya. Det gamla vanliga är bäst, säger man."</v>
</c>
<c n="6">
<v n="1">En sabbatsdag, när Jesus och hans lärjungar gick genom några sädesfält, ryckte lärjungarna av ax som de gnuggade mellan händerna för att kunna äta vetekornen.</v>
<v n="2">Men ett par fariseer som såg det sa: "Det där är olagligt! Dina lärjungar rycker av ax. De bryter mot den judiska lagen, eftersom det är förbjudet att skörda på sabbaten."</v>
<v n="3">Då svarade Jesus dem: "Läser ni inte Skriften? Har ni aldrig hört vad kung David gjorde när han och hans män blev hungriga?</v>
<v n="4">Han gick in i templet och tog skådebröden, de speciella bröd som placerats inför Herren, och åt av dem, trots att det var olagligt. Och han delade också med sig till de andra."</v>
<v n="5">Och Jesus tillade: "Jag är herre till och med över sabbaten."</v>
<v n="6">En annan sabbatsdag undervisade han i synagogan. Då satt en man där med en missbildad högerhand.</v>
<v n="7">Laglärarna och fariseerna iakttog Jesus noga för att se om han skulle bota mannen, för de var ivriga att komma på något att anklaga honom för.</v>
<v n="8">Men han förstod precis vad de tänkte! Och han sa till mannen med den missbildade handen: "Kom och ställ dig här så alla kan se dig." Mannen gjorde som Jesus sa till honom.</v>
<v n="9">Sedan vände Jesus sig till fariseerna och laglärarna och sa: "Jag vill fråga er något. Vad är rätt att göra på sabbaten, det som är gott eller det som är ont? Att rädda liv eller utsläcka liv?"</v>
<v n="10">Han såg på dem en efter en och sa sedan till mannen: "Sträck fram handen." Och när han gjorde det blev den normal igen.</v>
<v n="11">Då blev Jesu fiender rasande och började prata med varandra om hur de skulle kunna röja honom ur vägen.</v>
<v n="12">Några dagar senare gick han upp bland bergen för att be, och han bad hela natten.</v>
<v n="13">När det ljusnade kallade han samman sina efterföljare och valde ut tolv av dem till att bli hans lärjungar eller apostlar som han också kallade dem.</v>
<v n="14" t="16">Här är namnen på dem: Simon, som Jesus också kallade Petrus, Andreas, Simons bror, Jakob, Johannes, Filippos, Bartolomaios, Matteus, Tomas, Jakob, Alfaios son, Simon, som också kallades seloten, Judas, Jakobs son och Judas Iskariot, som senare förrådde Jesus.</v>
<v n="17" t="18">När Jesus hade kommit ner från bergssluttningen tillsammans med lärjungarna, kom de till en stor slätt. Där hade en stor skara människor samlats, bland dem många av hans efterföljare. Folk från hela Judeen och från Jerusalem och så långt norrifrån som kustområdet vid Tyros och Sidon hade nämligen kommit för att höra honom och för att bli botade. Han drev ut många onda andar,</v>
<v n="19">och alla försökte röra vid honom för det gick ut läkande kraft från honom som gjorde alla friska.</v>
<v n="20">Sedan vände han sig till sina lärjungar och sa: "Lyckliga är ni som är fattiga, för Guds rike tillhör er!</v>
<v n="21">Lyckliga är ni som nu är hungriga, för ni ska bli mättade. Lyckliga är ni som gråter, för den tid kommer då ni ska få skratta.</v>
<v n="22">Ni kan vara lyckliga när andra hatar er och inte vill veta av er och förolämpar er och svärtar ner era namn därför att ni tillhör mig.</v>
<v n="23">Gläd er när det händer! Ja, dansa av glädje, för en stor belöning väntar er i himlen. Och ni kommer att vara i gott sällskap. De gamla profeterna behandlades ju på samma sätt.</v>
<v n="24">Men för de rika väntar bedrövelser och sorger, för de har sin enda lycka här på jorden.</v>
<v n="25">De är mätta och framgångsrika nu, men en tid av fruktansvärd hunger ligger framför dem. Deras sorglösa skratt i dag kommer att vändas i sorg i morgon.</v>
<v n="26">Och tänk vilken bedrövelse som väntar dem som nu är folkets idoler, falska profeter har man ju alltid lovprisat.</v>
<v n="27">Lyssna allesammans! Älska era fiender. Gör gott mot dem som hatar er.</v>
<v n="28">Be om lycka över dem som förbannar er. Kalla ned Guds välsignelse över dem som misshandlar er.</v>
<v n="29">Om någon slår dig på den ena kinden, så låt honom slå dig på den andra också! Om någon vill ta din rock, så ge honom skjortan också.</v>
<v n="30">Ge vad du har till den som ber om det. Och när man tar något som är ditt, så bekymra dig inte om att få det tillbaka.</v>
<v n="31">Behandla andra som du vill att de ska behandla dig.</v>
<v n="32">Tror ni att ni förtjänar beröm för att ni älskar dem som älskar er? Till och med de gudlösa gör det.</v>
<v n="33">Och om ni bara gör gott mot dem som gör gott mot er, är det så märkvärdigt? Det gör ju syndare också!</v>
<v n="34">Och om ni lånar ut pengar bara till dem som kan betala tillbaka, vad är det för värde med det? Även de mest ondskefulla människor lånar till sina vänner mot löfte om full återbetalning.</v>
<v n="35">Älska era fiender! Gör gott mot dem. Låna ut till dem. Och oroa er inte för att de inte kommer att betala tillbaka. Då ska er belöning bli stor, och ni handlar verkligen som Guds barn, för han är ju själv god mot dem som är otacksamma och onda.</v>
<v n="36">Försök att visa lika mycket medlidande som er Far gör.</v>
<v n="37">Kritisera aldrig, döm aldrig, för ni får igen det. Om ni är beredda att förlåta andra, så kommer ni att få förlåtelse.</v>
<v n="38">Och om ni ger, så kommer ni att få. Er gåva kommer att återvända till er i fullt och rågat mått, packat och skakat för att ge plats för mer - och det kommer att flöda över. Det mått ni använder när ni ger - stort eller litet - kommer att användas för att mäta vad som ges åt er."</v>
<v n="39">I sin predikan använde Jesus också dessa bilder: "Vad är det för mening med att en blind leder en annan blind? Han kommer ju att falla i diket och dra den andre med sig.</v>
<v n="40">Och en elev kan knappast veta mer än sin lärare, men om han arbetar hårt kan han bli lika duktig som denne.</v>
<v n="41">Och hur kan du med att kritisera en medmänniskas små svagheter, utan att se de enorma problem du själv orsakar andra?</v>
<v n="42">Hur vågar du säga till henne: 'Min vän, låt mig visa dig hur du ska göra det där lite bättre', när du själv behöver lära dig det från grunden? Hycklare! Innan du hjälper din vän med "flisan i hans öga" ska du göra dig av med den "planka" som skymmer din egen syn. Sedan kanske du ser tillräckligt klart för att göra någon nytta.</v>
<v n="43">En god trädsort bär inte dålig frukt, inte heller bär ett träd av dålig sort god frukt.</v>
<v n="44">Man känner igen ett träd på den frukt det bär. Fikon växer aldrig på tistlar, och det växer inte heller vindruvor på törnbuskar!</v>
<v n="45">Från en människa med gott hjärta kommer goda gärningar. Men en ond människa gör onda gärningar därför att hennes avsikter är onda. Och hennes ord visar vad hjärtat är fyllt av.</v>
<v n="46">Varför kallar ni mig Herre när ni inte lyder mig?</v>
<v n="47" t="48">Var och en som kommer till mig, lyssnar på mig och lyder mig, liknar en man som bygger ett hus på den fasta berggrunden. När flodvattnet stiger och slår mot huset står det kvar, för det står stadigt.</v>
<v n="49">Men den som lyssnar till mig och inte lyder mig, liknar en man som bygger ett hus direkt på marken. När floden vräker sig mot huset faller det ihop och läggs i ruiner."</v>
</c>
<c n="7">
<v n="1">När Jesus hade slutat predika gick han tillbaka till staden Kafarnaum.</v>
<v n="2">Där fanns en romersk arméofficer som hade en tjänare som var mycket omtyckt. Nu var tjänaren sjuk och låg för döden.</v>
<v n="3">När officeren hörde talas om Jesus sände han några ansedda judiska förtroendemän för att be Jesus komma och bota tjänaren.</v>
<v n="4">De kom till Jesus och bad honom ivrigt att han skulle följa med dem och hjälpa mannen, och de berättade vilken fin människa officeren var."Om någon förtjänar din hjälp så är det han", sa de.</v>
<v n="5">"Han älskar vårt folk och har till och med byggt synagogan åt oss!"</v>
<v n="6" t="7">Jesus följde med dem. Men innan han kom fram till huset, skickade officeren några vänner för att säga till honom: "Herre, gör dig inte besvär med att komma till mitt hem för jag är inte värdig en sådan ära, och därför vågar jag inte ens komma och möta dig. Säg bara ett ord där du är, så kommer min tjänare att bli frisk.</v>
<v n="8">Jag vet det för jag står under mina överordnades befäl, och jag har själv soldater under mig och behöver bara säga: 'Gå!' så går de, eller 'kom!' så kommer de, och till min tjänare: 'Gör det här, eller det där', så gör han det.</v>
<v n="9">Jesus blev häpen och vände sig till folkskaran och sa: "Inte ens bland judarna i Israel har jag mött en man med sådan tro."</v>
<v n="10">Och när officerens vänner återvände hem fann de tjänaren fullt frisk.</v>
<v n="11">Därefter gick Jesus tillsammans med sina lärjungar till staden Nain, som vanligt med en stor folkhop i hälarna.</v>
<v n="12">När han närmade sig staden, mötte de ett begravningsfölje. Pojken som dött var ende sonen till en änka, och många sörjande från staden gjorde henne sällskap.</v>
<v n="13">När Jesus såg henne fylldes hans hjärta av medlidande och han sa: "Gråt inte!"</v>
<v n="14">Sedan gick han fram till båren och rörde vid den, och bärarna stannade. "Min son", sa han. "Kom tillbaka till livet igen."</v>
<v n="15">Då satte sig pojken upp och började tala till dem som stod runt omkring. Och Jesus gav honom tillbaka till hans mor.</v>
<v n="16">Människorna runt omkring var skakade av vad de sett och lovprisade Gud, högt och ljudligt, och sa: "En mäktig profet har trätt fram ibland oss", och "vi har sett hur Gud verkar ibland oss i dag".</v>
<v n="17">Berättelsen om vad Jesus hade gjort spred sig från den ena ändan av Judeen till den andra och till och med utanför landets gränser.</v>
<v n="18">Johannes döparens lärjungar fick snart höra talas om allt som Jesus gjorde. När de berättade det för Johannes</v>
<v n="19">skickade han två av dem till Jesus för att fråga: "Är du verkligen Messias? Eller ska vi fortsätta vänta på honom?"</v>
<v n="20" t="22">När de båda lärjungarna fann Jesus höll han just på att bota människor från sjukdomar och lidanden och från onda andar. Och blinda gav han deras syn tillbaka. När de ställde de frågor, som Johannes ville ha svar på, sa Jesus: "Gå tillbaka till Johannes och berätta för honom allt vad ni sett och hört här i dag: blinda ser, lama går, leprasjuka blir fullständigt botade, döva hör igen, döda återvänder till livet, och de fattiga får höra de goda nyheterna.</v>
<v n="23">Och säg också: 'Lycklig är den som inte förlorar tron på mig.'"</v>
<v n="24">När de hade gått talade Jesus till folket om Johannes och sa: "Hurdan var den man som ni gick ut i öknen för att se? Var han svag som ett grässtrå, som böjer sig för varje växling i vinden?</v>
<v n="25">Var han klädd i dyrbara kläder? Nej, män som lever i lyx hittar man i palatsen, inte ute i öknen.</v>
<v n="26">Var han en profet? Ja, han är mer än en profet.</v>
<v n="27">Han är den som Skriften talar om när den säger: 'Se! Jag sänder ut min budbärare framför dig, för att röja väg för dig.'</v>
<v n="28">Av alla människor är ingen större än Johannes. Och ändå är den minste i Guds rike större än han."</v>
<v n="29">Och alla som hörde Johannes predika, till och med de mest ogudaktiga av dem, höll med om att det som Gud krävde av dem var riktigt. Och Johannes döpte dem,</v>
<v n="30">alla utom fariseerna och laglärarna. De förkastade Guds plan och vägrade låta döpa sig av honom.</v>
<v n="31">"Vad ska jag säga om sådana människor?" frågade Jesus. "Vad ska jag likna dem vid?</v>
<v n="32">De är som barn som leker på gatan och ropar till sina kamrater: Ni tycker inte om att vi leker bröllop, och ni tycker inte om att vi leker begravning.</v>
<v n="33">Johannes döparen var ofta utan mat och drack inte en droppe vin i hela sitt liv, och då sa ni: 'Han måste vara galen!'</v>
<v n="34">Men jag äter och dricker vin, och då säger ni: 'Se hur han äter! Och dricker gör han också! Och han är god vän med syndare och umgås med allt slags löst folk!'</v>
<v n="35">Men ni kan förstås alltid bortförklara era motsägelser!"</v>
<v n="36">Simon, en av fariseerna, bjöd hem Jesus till sig, och Jesus tackade ja till inbjudan. När de satt sig ner för att äta</v>
<v n="37">fick en prostituerad höra att han var där. Hon gick då dit med en flaska väldoftande olja.</v>
<v n="38">När hon kom in i huset böjde hon knä bakom Jesus, och grät tills hans fötter blev våta av hennes tårar. Hon torkade dem sedan med sitt hår och kysste dem och hällde olja över dem.</v>
<v n="39">När värden, som var en farisé, såg vad som hände och såg vem kvinnan var, sa han till sig själv: "Det här bevisar att Jesus inte är någon profet, för om Gud verkligen hade sänt honom, skulle han ha vetat vad för slags kvinna hon är."</v>
<v n="40">Men Jesus förstod hans tankar och sa: "Simon, jag har något att säga dig." Simon svarade: "Säg det, Mästare."</v>
<v n="41">Då berättade Jesus följande för honom: "En man lånade ut pengar till två personer, fem tusen kronor till den ene och femhundra till den andre.</v>
<v n="42">Men ingen av dem kunde betala tillbaka, så han efterskänkte skulden. Vem av dem tror du älskade honom mest efter detta?"</v>
<v n="43">"Jag antar att det var den som var skyldig honom mest", svarade Simon. "Ja, det är riktigt", sa Jesus.</v>
<v n="44">Sedan vände han sig mot kvinnan och sa till Simon: "Ser du denna kvinna som böjer knä här? När jag kom in i ditt hus brydde du dig inte ens om att ge mig vatten så att jag kunde tvätta dammet av mina fötter, men hon har tvättat dem med sina tårar och torkat dem med sitt hår.</v>
<v n="45">Du gav mig inte den sedvanliga hälsningskyssen, men hon har gång på gång kysst mina fötter ända sedan jag kom hit.</v>
<v n="46">Och du försummade den vanliga artigheten att smörja mitt huvud med olivolja, men hon har smort mina fötter med sin väldoftande olja.</v>
<v n="47">Alla hennes synder är förlåtna, och de är många. Därför visar hon så stor kärlek. Den som har fått lite förlåtet visar lite kärlek."</v>
<v n="48">Jesus sa sedan till henne: "Dina synder är förlåtna."</v>
<v n="49">Då sa männen vid bordet till varandra: "Vem är denne man, som går omkring och till och med förlåter synder?"</v>
<v n="50">Och Jesus sa till kvinnan: "Din tro har hjälpt dig. Gå i frid."</v>
</c>
<c n="8">
<v n="1">En tid därefter gav han sig ut på vandring till städer och byar i Galileen för att tala om för människorna att Guds rike skulle komma. Han tog med sig sina tolv lärjungar.</v>
<v n="2">Några kvinnor, som hade blivit befriade från onda andar och sjukdomar, följde också med. Bland dem var Maria från Magdala som Jesus hade befriat från sju onda andar.</v>
<v n="3">Vidare Johanna, Kusas hustru (Kusas var Herodes förvaltare och hade ansvaret för hans slott och hovets affärer), Susanna, och många andra som med sina privata tillgångar brukade hjälpa Jesus och hans lärjungar.</v>
<v n="4">En dag berättade han denna liknelse för en stor skara människor som samlats för att lyssna på honom, samtidigt som fler och fler fortsatte att komma från de omkringliggande städerna:</v>
<v n="5">"En lantbrukare gick ut på sin åker för att så. När han sådde föll en del av utsädet på stigen, och folk trampade på det, och fåglarna kom och åt upp det.</v>
<v n="6">En del föll på den grunda och steniga jorden och började snart gro, men vissnade lika fort eftersom det inte var nog fuktigt i jorden.</v>
<v n="7">En del föll bland tistlar, där de späda skotten snart kvävdes.</v>
<v n="8">Men en del av utsädet föll i bördig jord och växte upp och gav hundra gånger större skörd än vad mannen hade sått." När Jesus hade berättat denna liknelse sa han: "Om någon har öron att höra med, använd dem nu!"</v>
<v n="9">Hans lärjungar frågade honom vad berättelsen betydde.</v>
<v n="10">Han svarade: "Gud har gett er möjlighet att förstå dessa liknelser. De avslöjar sanningen om Guds rike. Men människorna här hör orden och förstår inte, precis som de gamla profeterna har förutsagt.</v>
<v n="11">Detta är vad berättelsen betyder: Utsädet är Guds ord.</v>
<v n="12">Den hårda stigen, där en del av det föll, är som vissa människor som hör Guds ord. Snart kommer djävulen och tar bort det ur deras hjärtan och hindrar dem från att tro och bli frälsta.</v>
<v n="13">Den steniga marken liknar de människor som tycker om att höra predikningar och blir entusiastiska, men budskapet slår inte rot hos dem. De vet att det är sant, och de tror en tid. Men så fort de sätts på prov ger de upp sin tro.</v>
<v n="14">Det som sås bland tistlar är en bild av de människor som hör budskapet och tror på det, men som låter det kvävas av livets bekymmer, rikedomar, plikter och nöjen. Därför växer de inte till.</v>
<v n="15">Den goda jorden däremot är människor med goda och uppriktiga hjärtan. De lyssnar till Guds ord och håller sig till det, och sprider det till andra så att de också kommer till tro."</v>
<v n="16">En annan gång frågade han: "Har ni någonsin hört att man tänder en lampa och sedan täcker över den så att den inte kan lysa? Nej, lampor sätter man upp där de kan synas.</v>
<v n="17">På samma sätt ska allt som nu är dolt en dag föras fram i ljuset och bli synligt för alla.</v>
<v n="18">Var därför noga med hur ni lyssnar och tar vara på ordet. För den som har han ska få mer, men den som inget har från honom ska tas till och med det som han tror att han har."</v>
<v n="19">När hans mor och bröder en gång kom för att hälsa på honom kunde de inte komma in i huset där han undervisade, för det var fullt av folk.</v>
<v n="20">När Jesus hörde att de stod utanför och ville träffa honom</v>
<v n="21">sa han: "Min mor och mina bröder - det är alla de som hör Guds budskap och lyder det."</v>
<v n="22">En dag när han var ute i en båt tillsammans med lärjungarna, föreslog han att de skulle fara över till andra sidan sjön.</v>
<v n="23">Under tiden lade han sig ner för att få en stunds vila, och medan han sov började det blåsa. Snart var det full storm, båten tog in vatten, och de var verkligen illa ute.</v>
<v n="24">Lärjungarna rusade då fram och väckte Jesus: "Herre, Herre, vi sjunker!" ropade de. Då vaknade han och talade skarpt till stormen: "Var tyst!" sa han, och vinden och vågorna lade sig och allt blev lugnt!</v>
<v n="25">Sedan frågade han dem: "Hur är det egentligen med er tro?"Rädda och häpna sa de till varandra: "Vem är han, eftersom till och med vindarna och vågorna lyder honom?"</v>
<v n="26">De kom över till andra sidan av sjön och lade till i närheten av staden Gergesa mitt emot Galileen.</v>
<v n="27">När han steg ur båten kom en man från staden emot honom. Han hade länge varit besatt av onda andar och levde hemlös och naken bland gravarna.</v>
<v n="28">Så snart han såg Jesus började han skrika och föll till marken framför honom: "Vad vill du mig, Jesus, du den högste Gudens son? Jag ber dig, var snäll och plåga mig inte", ropade han.</v>
<v n="29">Jesus hade nämligen redan befallt den onde anden att lämna mannen. Anden hade honom ofta helt i sitt våld. Till och med när han bands med kedjor slet han sig loss och flydde ut i öknen.</v>
<v n="30">"Vad heter du?" frågade Jesus. "Legion", svarade han, för mannen var fylld av tusentals andar.</v>
<v n="31">De onda andarna bad Jesus att inte skicka iväg dem till "avgrunden", som var djävulens och de onda andarnas tillhåll.</v>
<v n="32">På en bergssluttning i närheten gick en svinhjord just då och betade. De onda andarna ville då fara in i svinen och Jesus tillät dem att göra det.</v>
<v n="33">Då lämnade de onda andarna mannen och for in i svinen, och genast rusade hela svinhjorden utför bergssluttningen och störtade ner i sjön, där de drunknade.</v>
<v n="34">När de som vaktade svinen såg vad som hände, sprang de mot den närbelägna staden, och under vägen berättade de om nyheten.</v>
<v n="35" t="36">Snart kom en stor skara människor ut för att på ort och ställe ta reda på vad som hade hänt. Då fick de se mannen som hade varit andebesatt sitta helt lugnt vid Jesu fötter, påklädd och fullständigt normal! Skräckslagna och förvånade hörde de ögonvittnen berätta hur den besatte mannen hade blivit botad.</v>
<v n="37">Händelsen hade skrämt upp dem så totalt att de bad Jesus gå därifrån och lämna dem ifred. Därför lämnade han dem och for tillbaka till andra sidan sjön igen.</v>
<v n="38">Mannen som hade varit besatt bad att få följa med, men Jesus skickade iväg honom och sa:</v>
<v n="39">"Gå tillbaka till din familj och berätta vilket under Gud har gjort med dig."Och han gick sin väg och berättade vitt och brett för alla i hela staden om det under som Jesus hade gjort med honom.</v>
<v n="40">På andra sidan sjön tog folket emot Jesus med öppna armar, för alla hade väntat på honom.</v>
<v n="41">Då kom en man som hette Jairos, föreståndare för en synagoga, och föll ner vid Jesu fötter och bad honom komma med hem,</v>
<v n="42">för hans enda barn, en liten tolvårs flicka, höll på att dö. Jesus följde då med Jairos.</v>
<v n="43" t="44">På vägen dit trängde sig folket på honom, och i folkhopen fanns en kvinna som hade lidit av blödningar i tolv år och inte blivit frisk, trots att hon lagt ut allt hon ägde på läkare. Hon närmade sig nu Jesus bakifrån och rörde vid hans mantel. I samma ögonblick stannade blödningen.</v>
<v n="45">"Vem rörde vid mig?" frågade Jesus.När alla nekade, sa Petrus: "Mästare, det är ju så många som tränger på från alla håll."</v>
<v n="46">Men Jesus sa till honom: "Nej, det var någon som medvetet rörde vid mig, för jag kände att läkande kraft gick ut från mig."</v>
<v n="47">När kvinnan förstod att Jesus visste om hennes tilltag, började hon darra och föll på knä framför honom. Hon berättade varför hon hade rört vid honom och att hon genast blivit frisk.</v>
<v n="48">"Dotter", sa han till henne, "din tro har botat dig. Gå i frid."</v>
<v n="49">Medan han fortfarande talade till henne kom en budbärare från Jairos hus med nyheten att den lilla flickan hade dött. "Det är ingen idé att du besvärar Mästaren längre", sa han till fadern.</v>
<v n="50">Men när Jesus hörde vad som hänt, sa han till Jairos: "Var inte rädd! Tro bara, så blir allt bra!"</v>
<v n="51">När de kom fram till huset lät inte Jesus någon följa med in utom Petrus, Jakob och Johannes och den lilla flickans far och mor.</v>
<v n="52">Alla grät för flickans skull, men han sa: "Sluta med er gråt! Hon är inte död, hon sover bara!"</v>
<v n="53">Då hånskrattade de åt honom för de visste ju att hon hade dött.</v>
<v n="54">Men han tog hennes hand och sa: "Res på dig, min lilla vän!"</v>
<v n="55">I samma ögonblick fick hon liv igen och reste sig genast upp. "Ge henne något att äta!" sa han.</v>
<v n="56">Hennes föräldrar blev överlyckliga, men Jesus förbjöd dem att berätta för någon vad som hänt.</v>
</c>
<c n="9">
<v n="1">En dag samlade Jesus sina tolv apostlar och gav dem makt och kraft att driva ut alla onda andar och att bota sjukdomar.</v>
<v n="2">Sedan sände han ut dem för att berätta överallt att Guds rike var nära och för att bota sjuka.</v>
<v n="3">"Ta inte med er så mycket som en vandringsstav eller en tiggarpåse", befallde han dem, "och inte heller mat eller pengar, inte ens en extra skjorta.</v>
<v n="4">Och gästa bara ett hem på varje plats innan ni vandrar vidare.</v>
<v n="5">Om människorna i en stad inte lyssnar till er när ni kommer dit, så vänd om och lämna dem och när ni går därifrån så borsta av dammet från era fötter som ett tecken på att Gud kommer att straffa den staden."</v>
<v n="6">Så började de sin vandring från plats till plats, och predikade överallt de goda nyheterna och botade de sjuka.</v>
<v n="7">När rapporterna om de under som Jesus gjorde nådde kung Herodes, kände han oro och ångest för en del sa: "Det är Johannes döparen som återvänt till livet",</v>
<v n="8">och andra: "Det är Elia eller någon annan av de gamla profeterna som uppstått från de döda."</v>
<v n="9">"Jag halshögg Johannes", sa Herodes, "men vem är då den här mannen som jag hör så underliga berättelser om?" Och han försökte få träffa honom.</v>
<v n="10">Sedan apostlarna återvänt till Jesus och rapporterat om vad de gjort, gick han i hemlighet med dem till staden Betsaida.</v>
<v n="11">Men folket fick reda på vart han var på väg och följde efter. Han visade inte bort dem, utan undervisade dem än en gång om Guds rike och botade dem som var sjuka.</v>
<v n="12">Sent på eftermiddagen kom alla tolv apostlarna och uppmanade honom att låta människorna ge sig av till byar och gårdar i närheten, så att de kunde få mat och logi över natten. "På den här öde platsen finns det inget att äta", sa de.</v>
<v n="13">Men Jesus svarade: "Ni kan ju själva ge dem att äta!Hur ska det gå till? Allt vi har är fem brödkakor och två fiskar", protesterade de. "Menar du att vi ska gå och köpa så att det räcker till alla de här människorna?"</v>
<v n="14">Det var nämligen cirka fem tusen män där. "Be dem bara att slå sig ner i grupper om femtio", svarade Jesus.</v>
<v n="15">Och man gjorde så.</v>
<v n="16">Jesus tog sedan de fem brödkakorna och de två fiskarna och såg upp mot himlen och tackade Gud. Därefter bröt han bröden och fiskarna i bitar och gav åt sina lärjungar för att de skulle ge åt folket.</v>
<v n="17">Man åt sig mätta, men trots det blev det tolv korgar med mat över.</v>
<v n="18">En dag när Jesus var ensam och bad, och hans lärjungar var i närheten, kom han fram till dem och frågade: "Vem säger folket att jag är?"</v>
<v n="19">"Johannes döparen", svarade de, "men andra säger Elia eller någon annan av de gamla profeterna som uppstått från de döda."</v>
<v n="20">Då frågade han dem: "Vem tror ni att jag är?"Petrus svarade: "Du är Kristus - den som alla väntat på."</v>
<v n="21">Han gav dem stränga order att inte tala om detta för någon.</v>
<v n="22">"Människosonen måste lida mycket", sa han, "och de judiska ledarna - de äldste, översteprästerna och laglärarna - kommer att ta avstånd från honom och döda honom, men tre dagar senare kommer han att uppstå!"</v>
<v n="23">Sedan sa han till alla: "Den som vill följa mig måste säga nej till sina egna önskningar och begär, och bära sitt kors varje dag och hålla sig tätt intill mig!</v>
<v n="24">Den som förlorar sitt liv för min skull ska vinna det, men den som strävar efter att rädda sitt liv ska förlora det.</v>
<v n="25">Och vad tjänar man på att vinna hela världen, om man samtidigt förlorar sitt eget jag?</v>
<v n="26">När jag, Människosonen, kommer i min härlighet och i Faderns och de heliga änglarnas härlighet, ska jag skämmas för alla som nu skäms för mig och mina ord.</v>
<v n="27">Men tro mig: Några av er som står här nu kommer att leva och se Guds rike med egna ögon!"</v>
<v n="28">Åtta dagar senare tog han med sig Petrus, Jakob och Johannes och gick upp på ett berg för att be.</v>
<v n="29">Och medan han bad började hans ansikte skina, och hans kläder blev bländande vita och strålade av ljus.</v>
<v n="30">Plötsligt stod två män bredvid honom och talade med honom. Det var Mose och Elia,</v>
<v n="31">och också de strålade av ljus, och de talade om att Jesus enligt Guds plan skulle dö i Jerusalem.</v>
<v n="32">Petrus och de båda andra hade blivit så sömniga att de somnat. Men nu vaknade de, och de såg Jesus och de två männen, omstrålade av ljus och glans.</v>
<v n="33">När Mose och Elia gjorde sig beredda att gå därifrån, ropade Petrus, som var så förvirrad att han inte ens visste vad han sa: "Herre, det här är fantastiskt! Vi ska bygga tre hyddor, en åt dig och en åt Mose och en åt Elia!"</v>
<v n="34">Men medan han sa detta blev de insvepta i ett ljust moln som sänkte sig ner över dem, och de blev rädda</v>
<v n="35">när en röst från molnet sa: "Detta är min Son, som jag har utvalt. Lyssna på honom."</v>
<v n="36">När rösten hade tystnat stod Jesus ensam kvar. Men lärjungarna teg och berättade inte förrän långt senare för någon om vad de hade sett.</v>
<v n="37">Nästa dag, när de kom ner från berget, mötte de en stor skara människor,</v>
<v n="38">och en man i folkhopen ropade till Jesus: "Mästare, den här pojken är mitt enda barn.</v>
<v n="39">Ofta tar en ond ande tag i honom. Då skriker pojken och vrider sig i kramper tills fradgan står om munnen på honom. Så håller anden på och lämnar honom nästan aldrig i fred.</v>
<v n="40">Jag bad dina lärjungar att driva ut den, men de klarade inte av det!"</v>
<v n="41">"O, ni tröga människor som aldrig kan tro!" utbrast Jesus. "Hur länge ska jag stå ut med er? Ta hit pojken."</v>
<v n="42">När pojken var på väg mot honom, knuffade den onde anden omkull honom och slet och ryckte våldsamt i honom. Men Jesus befallde den onde anden att lämna pojken, och botade honom och överlämnade honom till hans far.</v>
<v n="43">Alla som var med blev förvånade och förskräckta över den makt och kraft som visade sig i det som hänt.Medan folket fortfarande förvånade sig över vad han gjorde, sa Jesus till lärjungarna:</v>
<v n="44">"Lyssna noga på mig, och kom ihåg vad jag säger. Människosonen ska förrådas."</v>
<v n="45">Men lärjungarna förstod det inte, och de begrep inte vad han ville säga. De vågade inte heller fråga honom.</v>
<v n="46">Istället började de diskutera om vem som skulle bli den främste av dem i det rike som Jesus talade om.</v>
<v n="47">Men Jesus förstod vad som rörde sig i deras tankar och ställde därför ett litet barn bredvid sig</v>
<v n="48">och sa till dem: "Den som tar emot ett litet barn som det här, tar emot mig! Och den som tar emot mig tar emot Gud som sände mig. Den som själv håller sig för att vara liten är verkligen stor."</v>
<v n="49">Då sa Johannes plötsligt: "Herre, vi såg en som använde ditt namn till att driva ut onda andar, och eftersom han inte är med oss försökte vi stoppa honom."</v>
<v n="50">Men Jesus sa: "Det skulle du inte ha gjort. För den som inte är mot oss är för oss."</v>
<v n="51">Det var snart dags för Jesus att återvända till sin far i himlen, och därför började han med stor beslutsamhet att vandra mot Jerusalem.</v>
<v n="52">En dag skickade han budbärare framför sig för att de skulle skaffa husrum i en samarisk by.</v>
<v n="53">Men eftersom Jesus var på väg mot Jerusalem tog man honom för att vara en judisk pilgrim och ville inte ha med honom att göra.</v>
<v n="54">När de båda lärjungarna Jakob och Johannes fick reda på vad som hänt, blev de upprörda och sa: "Mästare, ska vi befalla att eld kommer ner från himlen och bränner upp dem, så som Elia gjorde?"</v>
<v n="55">Men Jesus vände sig om och tillrättavisade dem.</v>
<v n="56">Sedan gick de vidare till en annan plats.</v>
<v n="57">Medan de var på väg sa någon till Jesus: "Jag vill följa dig vart du än går."</v>
<v n="58">Men Jesus svarade: "Kom ihåg att jag inte ens har ett ställe där jag kan vila mitt huvud. Rävarna har sina lyor, och fåglarna har sina bon, men Människosonen är hemlös här på jorden."</v>
<v n="59">Till en annan man sa han: "Följ mig, och bli min lärjunge!" Mannen svarade: "Ja, men jag vill vänta tills min far dött."</v>
<v n="60">Då svarade Jesus: "Låt den som saknar det eviga livet syssla med sådant. Din uppgift är att predika om Guds rike för hela världen."</v>
<v n="61">En annan sa: "Ja, Herre, jag ska komma, men låt mig först ta farväl av dem därhemma."</v>
<v n="62">Men Jesus sa till honom: "Den som låter sig lockas bort från det arbete jag planerar för honom, passar inte i Guds rike."</v>
</c>
<c n="10">
<v n="1">Jesus valde nu ut sjuttio lärjungar och skickade dem i förväg, två och två, till alla städer och byar som han senare tänkte besöka.</v>
<v n="2">Innan de begav sig iväg, sa han till dem: "Be skördens Herre att sända ut fler arbetare för att hjälpa er, för skörden är stor och arbetarna få.</v>
<v n="3">Gå nu, och kom ihåg att jag sänder ut er som lamm bland vargar.</v>
<v n="4">Ta inte med er några pengar eller någon säck med kläder, eller ens ett extra par skor. Och ta väl vara på tiden.</v>
<v n="5">När ni kommer in i ett hem så ge det er välsignelse.</v>
<v n="6">Om man tar emot den så kommer den att stanna kvar över det hemmet. Annars återvänder den till er.</v>
<v n="7">Flytta inte från hus till hus när ni kommer till en plats, utan stanna där man tar emot er och ät och drick det som ställs fram åt er. Tveka inte när man visar er gästfrihet, för arbetaren är värd sin lön.</v>
<v n="8" t="9">Om man i en stad välkomnar er, så följ dessa två regler: Ät det som sätts fram åt er och bota de sjuka. När ni botar dem ska ni säga: 'Nu börjar Guds rike bland er!'</v>
<v n="10">Men om man i en stad inte vill veta av er så gå ut på gatorna och säg:</v>
<v n="11">'Ni har dömt er själva. Till och med dammet från era gator borstar vi av våra fötter. Det ska vittna mot er. Men ni ska ha klart för er att Guds rike är nära!'</v>
<v n="12">Till och med det gudlösa Sodom kommer på domens dag att få det bättre än en sådan stad.</v>
<v n="13">Vilka fasor väntar inte er, ni som bor i Korasin och Betsaida! För om de under jag gjort bland er hade utförts i Tyros och Sidon, så hade deras invånare för länge sedan bekänt sin skuld och börjat leva annorlunda.</v>
<v n="14">Ja, Tyros och Sidon kommer att få lindrigare straff på domens dag än ni.</v>
<v n="15">Och ni människor i Kafarnaum, vad ska jag säga om er? Kommer ni att tas upp till himlen? Nej, ni ska störtas ner i helvetet."</v>
<v n="16">Sedan sa han till lärjungarna: "De som lyssnar till er lyssnar till mig. Och de som avvisar er avvisar mig. Och de som avvisar mig avvisar Gud som sände mig."</v>
<v n="17">När de sjuttio lärjungarna återvände rapporterade de glädjestrålande: "Herre, till och med de onda andarna lyder oss när vi använder ditt namn."</v>
<v n="18">"Ja", sa han till dem, "jag såg Satan falla ner från himlen som en blixt!</v>
<v n="19">Och jag har gett er makt över fiendens alla styrkor, och makt att trampa på ormar och skorpioner och krossa dem. Inget ska skada er.</v>
<v n="20">Men det viktiga är inte att de onda andarna lyder er, utan att era namn är skrivna i himlen."</v>
<v n="21">Sedan fylldes han av glädje i den helige Ande och sa: "Jag prisar dig Far, himlens och jordens Herre, för att du har gömt detta för de lärda och kloka, och för att du uppenbarat det för dem som är som barn. Ja, tack Far, att det var din avsikt.</v>
<v n="22">Jag handlar i allt på dina vägnar. Ingen känner egentligen Sonen utom Fadern, och ingen känner heller Fadern utom Sonen och den som Sonen väljer att uppenbara honom för."</v>
<v n="23">Sedan vände han sig till sina tolv lärjungar och sa stilla: "Ni kan vara lyckliga som sett och upplevt allt detta.</v>
<v n="24">Många profeter och kungar skulle ha gett mycket för att få uppleva vad ni har sett och hört!"</v>
<v n="25">En dag kom en av lagexperterna för att pröva Jesu renlärighet. Han frågade: "Mästare, vad ska en människa göra för att få evigt liv?"</v>
<v n="26">Jesus svarade: "Vad säger Moses lag om det?"</v>
<v n="27">Han svarade: "Den säger att du ska älska Herren din Gud av hela ditt hjärta och av hela din själ, och med all din kraft och av hela ditt förstånd. Och din medmänniska ska du älska lika mycket som dig själv."</v>
<v n="28">"Det är riktigt!" sa Jesus till honom. "Gör det så ska du få leva!"</v>
<v n="29">Mannen ville försvara sin brist på kärlek till vissa människor och därför frågade han: "Vem är min medmänniska?"</v>
<v n="30">Då svarade Jesus: "En jude, som var på väg från Jerusalem till Jeriko, blev överfallen av banditer. De slet av honom kläderna och misshandlade honom och lämnade honom sedan halvdöd vid vägkanten.</v>
<v n="31">Av en händelse kom en judisk präst förbi. När han såg mannen ligga där sneddade han över på vägens andra sida och gick förbi.</v>
<v n="32">Därefter kom en tempeltjänare till platsen, och han lät också mannen ligga utan att bry sig om honom.</v>
<v n="33">Men en samarier, som ni ju inte har mycket till övers för, kom också samma väg, och när han såg den misshandlade mannen greps han av medlidande.</v>
<v n="34">Samariern böjde sig ner bredvid honom, tvättade hans sår rena och förband dem. Sedan lyfte han upp mannen på sin åsna och förde honom till ett värdshus. Där vakade han över honom hela natten.</v>
<v n="35">Nästa dag, när han måste fara vidare, betalade han värdshusvärden och bad honom att ta hand om mannen. 'Om räkningen går på mer än det här', sa han, 'så ska jag betala resten nästa gång jag kommer hit.'</v>
<v n="36">Vilken av dessa har enligt din mening visat sig vara en verklig medmänniska?" frågade nu Jesus lagexperten.</v>
<v n="37">Han svarade: "Den som visade medlidande naturligtvis."Då sa Jesus: "Just det. Gå och gör likadant."</v>
<v n="38">När Jesus och hans lärjungar fortsatte sin vandring mot Jerusalem, kom de till en by där en kvinna som hette Marta tog emot dem i sitt hem.</v>
<v n="39">Hennes syster Maria satte sig på golvet och lyssnade till vad Jesus hade att säga.</v>
<v n="40">Men Marta var jäktad och tänkte mest på vad hon skulle bjuda gästerna på.Hon kom till Jesus och sa: "Herre, är det inte orättvist att min syster bara sitter där, medan jag får lov att göra allt arbete? Säg till henne att hon kommer och hjälper mig."</v>
<v n="41">Men Jesus sa till henne: "Marta, kära vän, du oroar dig för så mycket som är oväsentligt!</v>
<v n="42">Det finns egentligen bara en sak som är viktig. Maria har upptäckt vad det är, och jag tänker inte ta det ifrån henne."</v>
</c>
<c n="11">
<v n="1">En gång när Jesus hade stannat på ett ställe för att be, kom en av lärjungarna till honom och sa: "Herre, lär oss en bön som vi kan be, precis som Johannes lärde sina lärjungar att be."</v>
<v n="2">Och detta är den bön som Jesus lärde dem: "Far, vi ärar ditt heliga namn. Vi ber att ditt rike snart ska komma.</v>
<v n="3">Ge oss idag vad vi behöver för att leva,</v>
<v n="4">och förlåt oss våra synder såsom vi förlåter dem som har gjort orätt mot oss. Skydda oss så vi alltid är trogna mot dig."</v>
<v n="5" t="6">Han fortsatte att undervisa dem om bön och sa: "Tänk dig att du går till en väns hus mitt i natten och knackar på och säger till honom: 'Låna mig lite bröd. En av mina vänner har just kommit på besök, och jag har inget som jag kan bjuda honom på.'</v>
<v n="7">Han skulle då svara från sitt sovrum: 'Stör mig inte! Dörren är låst för natten. Vi har alla gått och lagt oss och barnen kan vakna. Jag kan absolut inte hjälpa dig den här gången.'</v>
<v n="8">Men är det inte så att även om han inte gör det för att du är hans vän, så kommer han att stiga upp och ge dig allt du behöver om du bara är envis och fortsätter att knacka.</v>
<v n="9">Det är likadant med bönen. Fortsätt att be, och ni kommer att få. Fortsätt att söka, och ni kommer att finna. Knacka på och dörren kommer att öppnas.</v>
<v n="10">För alla som ber ska få, och alla som söker ska finna. Och dörren ska öppnas för alla som knackar på.</v>
<v n="11">Du som är far, inte ger du din pojke en sten om han ber om bröd? Eller en orm istället för en fisk,</v>
<v n="12">eller en skorpion istället för ett ägg?</v>
<v n="13">Om till och med syndiga människor som ni själva ger era barn goda gåvor, ska er himmelske Far naturligtvis ge den helige Ande till dem som ber honom om det."</v>
<v n="14">En gång drev Jesus ut en ond ande ur en man. Anden hade gjort honom stum. Mannen fick nu sin talförmåga tillbaka och folket häpnade.</v>
<v n="15">Men några sa: "Inte undra på att han kan driva ut andar. Han får sin kraft från Satan, de onda andarnas kung!"</v>
<v n="16">Och några andra som spionerade på honom, krävde att han skulle göra ett tecken på himlen som bevis på att han handlade i Guds namn.</v>
<v n="17">Han förstod vad de tänkte, och därför sa han: "Ni vet ju att ett rike faller sönder och slutligen går under när flera makthavare kämpar om makten. Likadant är det med ett hem där man strider och grälar med varandra.</v>
<v n="18">Om därför det ni säger är sant, att Satan ger mig kraft att driva ut hans onda andar, hur kan då hans rike överleva?</v>
<v n="19">Och om jag får kraft av Satan, hur är det då med dem bland er som driver ut onda andar? Fråga dem om ni har rätt!</v>
<v n="20">Men om jag driver ut onda andar med Guds kraft, så bevisar det att Guds rike har kommit.</v>
<v n="21">För när Satan bevakar sitt palats, stark och beväpnad till tänderna, så är det tryggt</v>
<v n="22">tills någon som är starkare och har ännu bättre vapen anfaller och besegrar honom och tar ifrån honom hans vapen och tillhörigheter.</v>
<v n="23">Den som inte är för mig, är emot mig. Och om han inte hjälper mig, så skadar han min sak.</v>
<v n="24">När en ond ande drivs ut ur en människa, irrar den oroligt omkring tills den finner ett nytt offer. Gör den inte det, återvänder den till den person den lämnat</v>
<v n="25">och märker då att dess förra hem är städat och rent.</v>
<v n="26">Då går den och hämtar sju andra andar, som är ännu värre, och de flyttar in hos mannen. Och så får den stackars människan det sju gånger värre än hon hade det förut."</v>
<v n="27">Medan han talade ropade en kvinna i folkskaran: "Lycklig är den kvinna som har fött dig och uppfostrat dig."</v>
<v n="28">Men han svarade: "Verkligt lyckliga är bara de som hör Guds ord och lever efter det."</v>
<v n="29" t="30">Från alla håll trängde sig nu folk på, och han predikade för dem och sa: "Människorna idag är onda och gudlösa. De kräver märkliga tecken som bevis på att jag är Messias. Men jag kommer inte att ge dem något utom ett: Tänk på Jona. Det som hände med honom bevisade för Nineves invånare att Gud hade sänt honom. Det som jag ska gå igenom kommer också att bevisa att Gud har sänt mig till er.</v>
<v n="31">Och på domens dag ska drottningen från Söderlandet stiga fram som vittne mot detta folk och döma det. Hon gjorde en lång och ansträngande resa för att lyssna till Salomos vishet. Men här finns någon som är mycket större än Salomo.</v>
<v n="32">Också Nineves invånare ska stiga fram och döma er på domens dag, för de gjorde bättring när de hörde Jonas predikan, och här finns en som är mycket större än Jona, men ni vägrar att lyssna.</v>
<v n="33">Kan ni tänka er någon som tänder en lampa och sedan gömmer den. Nej, man ställer den så att den lyser för alla som kommer in i rummet.</v>
<v n="34">Ditt öga ger dig ljus. När dina ögon ser klart kan du röra dig obehindrat. Men om du ser dåligt, famlar du omkring.</v>
<v n="35">Se därför till att dina ögon inte blir grumliga eller till och med blinda.</v>
<v n="36">Om du inte kan se Gud, hur fruktansvärt kommer då inte ditt mörker att vara. Men om allt i dig är ljus, kommer du att lysa som när en lampa låter sitt sken flöda över dig."</v>
<v n="37" t="38">En av fariseerna som var där och lyssnade på Jesus passade på att bjuda hem honom på middag. Jesus följde med och satte sig ner för att äta utan att först ha tvättat händerna, som den judiska seden krävde. Detta förvånade värden mycket.</v>
<v n="39">Då vände sig Jesus till honom och sa: "Till det yttre är ni fariseer utan fel. Ni glänser som bägaren ni dricker ur. Men inom er är ni smutsiga och fulla av ondska.</v>
<v n="40">Vilken skenhelighet! Ni vet ju i alla fall att Gud har skapat både det yttre och det inre. Eller menar ni verkligen att Gud bara ser till det yttre?</v>
<v n="41">Era fat och bägare är fulla. Dela med er till de fattiga. Då ska ert inre också bli rent inför Gud.</v>
<v n="42">Det står illa till med er, fariseer! Till och med av den minsta lilla kryddört ger ni Gud en tiondel, men ni är fullständigt likgiltiga för ert förhållande till Gud och kärleken till honom. Ge ert tionde, men glöm inte bort det verkligt väsentliga.</v>
<v n="43">Jag varnar er! Ni fariseer älskar att sitta på de främsta platserna i gudstjänsterna, och ni tycker om att man hälsar er med respekt när ni promenerar på torgen!</v>
<v n="44">En fruktansvärd dom väntar er. Ni är som gravar som man går över utan att märka dem. Människorna som ni möter anar inte vilken ruttenhet ni döljer."</v>
<v n="45">"Herre", sa en laglärd man bland åhörarna, "du har förolämpat oss med vad du just nu har sagt."</v>
<v n="46">"Ja", sa Jesus, "ni laglärare ska få samma dom! För ni krossar människor under så omöjliga religiösa krav att ni själva inte ens skulle kunna tänka er att uppfylla dem.</v>
<v n="47">Akta er! Ni är precis likadana som era förfäder som på sin tid dödade profeterna.</v>
<v n="48">Mördare! Ni håller med era förfäder om att vad de gjorde var rätt, och ni skulle själva ha gjort detsamma.</v>
<v n="49">Därför har Gud i sin vishet sagt: 'Jag ska sända profeter och apostlar till er. Några ska ni döda och andra ska ni förfölja.'</v>
<v n="50">Det är människor som ni som ska ställas inför rätta för att ha mördat Guds tjänare ända från världens början -</v>
<v n="51">från mordet på Abel till mordet på Sakarias, som dog mellan altaret och det innersta rummet i templet. Hör vad jag säger: Ni ska ställas till svars för detta.</v>
<v n="52">Akta er, ni experter på lagen! Genom er undervisning hindrar ni människorna att finna vägen till sanningen. Ni själva kommer visserligen inte in i Guds rike, men vad värre är, ni hindrar också andra från att göra det."</v>
<v n="53" t="54">Fariseerna och de laglärda blev rasande, och från det ögonblicket förföljde de honom med besvärliga frågor och försökte få honom att säga något som de kunde arrestera honom för.</v>
</c>
<c n="12">
<v n="1">Under tiden hade folk samlats i tusental, så att de höll på att trampa ner varandra. Han vände sig nu till sina lärjungar och varnade dem: "Akta er för fariseerna och deras skenhelighet som breder ut sig som en smittosam sjukdom.</v>
<v n="2">Nu är tiden inne. Sanningen ska fram i ljuset och allt hemligt ska avslöjas.</v>
<v n="3">Vad ni har sagt i hemlighet kommer att bli känt av alla, och vad ni har viskat i någons öra kommer att ropas ut från hustaken så att alla kan höra det!</v>
<v n="4">Kära vänner, var inte rädda för dem som vill mörda er. De kan bara döda kroppen, de har ingen makt över era liv.</v>
<v n="5">Men jag säger er: Frukta Gud, som har makt att döda och sedan kasta i helvetet.</v>
<v n="6">Vad kostar fem sparvar? Några småslantar. Och ändå glömmer inte Gud en enda av dem.</v>
<v n="7">Han har räknat hårstråna på era huvuden! Var inte rädda för ni är mycket mer värdefulla för honom än en hel flock sparvar.</v>
<v n="8">Men jag säger till er: Den som offentligt bekänner mig, kommer jag att försvara inför Guds änglar.</v>
<v n="9">Men den som förnekar mig kommer jag inte att försvara inför änglarna.</v>
<v n="10">Ändå kan de människor som talar mot mig bli förlåtna, medan de som hånar den helige Ande aldrig ska förlåtas.</v>
<v n="11">När man ställer er inför rätta i synagogorna, och ni blir förhörda av makthavare och domare, så bekymra er inte för vad ni ska säga till ert försvar,</v>
<v n="12">för den helige Ande ska ge er de rätta orden i det rätta ögonblicket."</v>
<v n="13">Då ropade någon i folkskaran: "Herre, säg till min bror att dela min fars egendom med mig."</v>
<v n="14">Men Jesus svarade: "Min vän, vem har gjort mig till skiljedomare mellan er?"</v>
<v n="15">Sedan sa han till dem alla: "Akta er för habegäret! Om en människa har aldrig så mycket pengar, så kan hon ändå inte köpa livet."</v>
<v n="16">För att de som lyssnade skulle förstå vad han menade, berättade han denna liknelse: "En rik man hade ett lantbruk som gav fina skördar.</v>
<v n="17">Hans lador var faktiskt proppfulla, och det gick inte in mer. Till slut, när han funderat över sitt problem, sa han:</v>
<v n="18">'Jag vet, jag river ner mina lador och bygger större. Då får jag tillräckligt med utrymme.</v>
<v n="19">Sedan kan jag slå mig till ro och säga till mig själv: Nu har du samlat tillräckligt för åren som ligger framför dig. Koppla nu av! Ät, drick och roa dig!'</v>
<v n="20">Men Gud sa till honom: 'Dåre! I natt ska du dö. Vad händer då med din rikedom?'</v>
<v n="21">Så går det för alla som samlar sig rikedomar på jorden men står med tomma händer inför Gud."</v>
<v n="22">Sedan vände han sig till lärjungarna och sa: "Oroa er inte över om ni har tillräckligt med mat att äta eller kläder att ha på er,</v>
<v n="23">för livet består av mycket mer än bara mat och kläder.</v>
<v n="24">Titta på korparna! De planterar inte och skördar inte, och de har inga lador att lagra sin mat i, och ändå klarar de sig bra. Gud ger dem mat. Tror ni inte att ni är mycket mer värda för honom än några fåglar!</v>
<v n="25">Och vad tjänar det dessutom till att oroa sig? För det med sig något gott? Kan det förlänga era liv med ett enda ögonblick? Naturligtvis inte.</v>
<v n="26">Om ni nu inte kan förlänga era liv med en enda sekund, varför bekymrar ni er om allt annat?</v>
<v n="27">Se på liljorna hur de blommar. De kan varken spinna eller väva, och ändå var inte Salomo i all sin glans så fint klädd som de.</v>
<v n="28">Om nu Gud låter gräset, som står där den ena dagen och som är borta nästa, få växa i all sin skönhet, tvivlar ni då på att han kan försörja er?</v>
<v n="29">Oroa er alltså inte för vad ni ska äta eller dricka. Låt inte sådant bekymra er.</v>
<v n="30">För ni vill väl inte leva som människor som inte känner Gud?Men han vet vad ni behöver.</v>
<v n="31">Och om ni sätter Guds rike först, ska ni också få allt annat ni behöver.</v>
<v n="32">Var därför inte rädd för framtiden, du lilla människoskara. Det är er Fars stora glädje att ge er riket.</v>
<v n="33">Sälj vad ni kan undvara och ge till dem som är fattiga. Samla så ett förråd åt er, en skatt i himlen, som aldrig blir gammal eller kan förstöras. Den skatten kan aldrig någon tjuv stjäla, och den förlorar aldrig sitt värde.</v>
<v n="34">Ni kommer alltid att dras dit där er skatt är.</v>
<v n="35">Var beredda att arbeta!</v>
<v n="36">Lev som tjänare, som väntar på att deras Herre ska komma hem från en bröllopsfest, och håll era lampor tända. Då kan ni öppna dörren och släppa in honom i det ögonblick han kommer och knackar på.</v>
<v n="37">Glädjen blir stor för dem som har väntat på hans återkomst. Han ska ta av sig ytterkläderna och själv föra dem till bordet och passa upp dem under måltiden.</v>
<v n="38">Han kanske kommer sent på kvällen, eller rentav vid midnatt. Och när han än kommer kan de tjänare som är beredda glädja sig.</v>
<v n="39">Alla skulle vara på sin vakt om de visste exakt när han skulle komma tillbaka, på samma sätt som de skulle vara beredda på tjuven, om de visste när han tänkte bryta sig in.</v>
<v n="40">Därför ska ni alltid vara beredda, för Människosonen ska komma tillbaka när man minst av allt anar det."</v>
<v n="41">Petrus frågade: "Herre, talar du bara till oss eller till alla?"</v>
<v n="42" t="44">Jesus svarade: "Jag talar till varje trogen och förståndig man vars arbetsgivare betror honom med ansvaret att ge mat åt de andra tjänarna. Om hans chef återvänder och märker att han gjort ett gott arbete får han sin belöning, och han kommer att ge honom ansvar för allt han äger.</v>
<v n="45">Men om mannen börjar tänka att det kommer att dröja länge än, innan hans chef kommer tillbaka, så kanske han börjar förolämpa sina medarbetare och använder sin tid till att festa och supa sig full.</v>
<v n="46">Då kommer arbetsgivaren att återvända utan förvarning och avsätta den opålitlige mannen från hans förtroendeställning och ge honom den lön de gudlösa förtjänar.</v>
<v n="47">Han kommer att straffas hårt, för trots att han visste sin plikt, brydde han sig inte om att utföra den.</v>
<v n="48">Men den som inte är medveten om att han handlar fel ska få ett lindrigt straff. Mycket krävs av dem som fått mycket för deras ansvar är större.</v>
<v n="49">Jag har kommit för att tända en eld på jorden, och jag önskar att min uppgift var slutförd.</v>
<v n="50">Men korsets lidande väntar mig, och jag känner mig plågad i mitt inre.</v>
<v n="51">Tror ni att jag har kommit för att skapa frid på jorden? Nej, snarare strid och splittring.</v>
<v n="52">Från och med nu kommer familjer att splittras, så att av fem personer kommer tre att ta ställning för mig och två emot mig, eller kanske tvärtom.</v>
<v n="53">En far kommer att vara för mig, men inte hans son. Mor och dotter kommer att bli oense, likaså svärmor och svärdotter."</v>
<v n="54">Sedan vände han sig till folket och sa: "När ni ser att molnen börjar synas i väster säger ni: 'Nu blir det regn.' Och ni har rätt.</v>
<v n="55">När det blåser sydliga vindar säger ni: 'Idag blir det förskräckligt hett!' Och det blir det.</v>
<v n="56">Hycklare! Ni är bra på att tyda tecken på himlen, men vad som just nu sker framför ögonen på er, det vill ni inte förstå.</v>
<v n="57">Varför vägrar ni att erkänna det som är rätt?</v>
<v n="58">Om ni möter er motpart på väg till domstolen så försök att klara upp er skuld med honom innan ni kommer inför domaren. Annars kan ni bli dömda och satta i fängelse.</v>
<v n="59">Och om det händer kommer ni inte att bli fria förrän vartenda öre är betalt."</v>
</c>
<c n="13">
<v n="1">Vid den tiden fick Jesus höra att Pilatus hade dödat några judar från Galileen, när de offrade i templet i Jerusalem, så att deras blod hade blandats med offerdjurens.</v>
<v n="2">"Tror ni att de var större syndare än de andra människorna i Galileen?" frågade han. "Var det därför de fick lida?</v>
<v n="3">Inte alls! Förstår ni inte att eftersom de blev dödade så kommer ni också att mista livet, om ni inte överger ert ogudaktiga liv och vänder om till Gud?</v>
<v n="4">Och hur var det med de arton som dog när tornet i Siloa föll över dem? Var de de värsta syndarna i Jerusalem?</v>
<v n="5">Inte alls! Ni ska också dö om ni inte ändrar er."</v>
<v n="6">Sedan berättade han denna liknelse: "En man planterade ett fikonträd i sin trädgård. Han kom då och då och tittade till det för att se om han kunde hitta någon frukt på det, men han blev alltid besviken.</v>
<v n="7">Till sist bad han sin trädgårdsmästare att hugga ner det. 'Jag har väntat i tre år, och det har inte blivit ett enda fikon på det!' sa han. 'Det är ingen idé att hålla på så här! Jag kan använda platsen till något annat.'</v>
<v n="8">'Ge det en chans till', svarade trädgårdsmästaren. 'Låt det stå kvar så ska jag sköta om det och ge det ordentligt med gödning.</v>
<v n="9">Kanske det blir fikon på det nästa år. Om inte, så hugger jag ner det.'"</v>
<v n="10">En sabbatsdag när han undervisade i synagogan,</v>
<v n="11">fick han se en svårt handikappad kvinna. Hon hade gått böjd i arton år, och kunde inte räta på sig.</v>
<v n="12">Han ropade på henne och sa: "Kvinna, du är botad från din sjukdom!"</v>
<v n="13">Sedan rörde han vid henne, och genast rätade hon på sig och började tacka och lovprisa Gud.</v>
<v n="14">Men föreståndaren för synagogan blev förargad över att Jesus botade henne på sabbatsdagen. "Det finns sex dagar i veckan när man kan arbeta", ropade han till folket. "Då kan man komma och bli botad, men inte på sabbaten!"</v>
<v n="15">Men Jesus svarade: "Ni hycklare! Ni arbetar själva på sabbaten. Löser ni inte era åsnor och oxar på sabbaten och leder ut dem för att ge dem vatten?</v>
<v n="16">Och så förbjuder ni mig att lösa denna judiska kvinna som Satan hållit bunden i arton år, bara för att det är sabbat!"</v>
<v n="17">Det fick hans fiender att skämmas, men folket gladde sig över de stora under han gjorde.</v>
<v n="18">Därefter började han undervisa om Guds rike igen. "Vad kan man säga att riket liknar?" frågade han. "Hur ska jag beskriva det?</v>
<v n="19">Jo, det är som ett litet senapsfrö som såtts i en trädgård. Det växer och blir ett träd, och fåglarna bygger sina bon i dess grenar.</v>
<v n="20" t="21">Det är som jäst, som knådas in i en deg och som utan att någon ser hur det går till, får hela degen att jäsa."</v>
<v n="22">På sin väg mot Jerusalem gick han från stad till stad och från by till by och undervisade.</v>
<v n="23">Någon frågade honom: "Kommer bara några få att bli frälsta?"Jesus svarade:</v>
<v n="24" t="25">"Dörren till himlen är trång. Gör därför allt för att komma in genom den. Sanningen är den att många försöker, men de lyckas inte, och när husets herre har låst dörren är det för sent. Om ni då står utanför och bankar och ber: 'Herre, öppna dörren för oss', ska han svara: 'Jag känner er inte.'</v>
<v n="26">Då säger ni: 'Men vi har ätit och druckit tillsammans med dig. Och du predikade hos oss!'</v>
<v n="27">Men han kommer att svara: 'Har jag inte redan sagt att jag inte känner er. Försvinn härifrån!'</v>
<v n="28">Och ni ska gråta och jämra er av förtvivlan och ilska när ni står där utanför och ser Abraham, Isak, Jakob, alla profeterna,</v>
<v n="29">och alla människor som kommer från hela världen för att vara med om festen i Guds rike.</v>
<v n="30">Och lägg märke till detta! Några som nu inte anses vara något kommer att bli ärade, och många med kända namn kommer att vara obekanta."</v>
<v n="31">I samma ögonblick kom ett par fariseer till honom och sa: "Gå genast härifrån, om livet är dig kärt, för Herodes är efter dig!"</v>
<v n="32">Jesus svarade: "Hälsa den räven att jag driver ut onda andar och botar sjuka i dag och i morgon, men på den tredje dagen når jag mitt mål.</v>
<v n="33">Ja, i dag, i morgon och i övermorgon måste jag hålla på! För det passar inte en profet att bli dödad någon annanstans än i Jerusalem!</v>
<v n="34">O Jerusalem, Jerusalem! Du stad som mördar profeterna, och som stenar dem som sänts ut för att hjälpa dig. Hur ofta har jag inte velat samla dina barn, precis som hönan samlar kycklingarna under sina vingar, men ni ville inte.</v>
<v n="35">Och nu, nu får ni själva ta hand om ert hus. Mig får ni inte se igen förrän ni säger: 'Välkommen du som kommer i Herrens namn.'"</v>
</c>
<c n="14">
<v n="1">En sabbat var han hembjuden på middag till en av medlemmarna av det judiska rådet.</v>
<v n="2">Då kom en man som led av vatten i kroppen och hade stora svullnader och ställde sig framför Jesus. Och man vaktade som hökar på honom för att se om han skulle bota mannen.</v>
<v n="3">Jesus förstod vad man tänkte och frågade de fariseer och lagexperter som stod där: "Tillåter lagen att man botar någon på sabbaten?"</v>
<v n="4">Men de vägrade att svara. Då tog Jesus den sjuke mannen vid handen och botade honom och lät honom sedan gå.</v>
<v n="5">Sedan sa han till dem: "Vem av er arbetar inte på sabbaten? Om någon av er har en åsna eller en oxe som ramlar i en brunn, drar ni då inte genast upp den?"</v>
<v n="6">Än en gång blev de helt svarslösa.</v>
<v n="7">När han såg att alla som kommit till middagen gärna ville sitta närmast värden, gav han dem detta råd:</v>
<v n="8">"Om du blir bjuden på bröllop så sträva inte efter att få den främsta platsen. Det kan ju komma någon som är mer ansedd än du,</v>
<v n="9">och då kommer värden och säger: 'Den här platsen är reserverad för den här mannen.' Då måste du generad sätta dig längst ner vid bordet.</v>
<v n="10">Gör i stället så här. Börja längst ner. När värden ser dig säger han kanske: 'Min vän, det finns en bättre plats här framme för dig!' Då kommer du att bli hedrad inför alla de andra gästerna.</v>
<v n="11">För den som gör sig viktig kommer att bli obetydlig, och den som är obetydlig kommer att uppmärksammas."</v>
<v n="12">Sedan vände han sig till värden och sa: "När du bjuder till fest, så bjud inte dina vänner eller bröder eller släktingar eller rika grannar för de kommer att bjuda igen.</v>
<v n="13">Bjud i stället fattiga och handikappade, lama och blinda.</v>
<v n="14">Vid de gudfruktigas uppståndelse ska Gud belöna dig för att du bjöd dem som inte kunde bjuda tillbaka."</v>
<v n="15">En man som satt vid bordet och hörde detta utropade: "Vilken förmån det måste vara att komma till festen i Guds rike!"</v>
<v n="16">Jesus svarade då med att berätta denna liknelse: "En man ordnade en stor fest och skickade ut många inbjudningskort.</v>
<v n="17">När allt var färdigt sände han iväg sin tjänare till de inbjudna för att säga att det var dags för dem att komma.</v>
<v n="18">Men alla kom med ursäkter. En sa: 'Jag har just köpt en åker och måste gå och inspektera den. Förlåt att jag inte kan komma!'</v>
<v n="19">En annan sa: 'Det går tyvärr inte. Jag har just köpt fem par oxar och vill se vad de duger till.'</v>
<v n="20">En tredje bad om ursäkt och sa: 'Jag har just gift mig. Du förstår säkert att jag inte kan komma.'</v>
<v n="21">Tjänaren återvände och berättade vad de hade sagt. Då blev hans arbetsgivare arg och befallde honom att genast gå ut på alla gator och gränder i hela staden och hämta tiggare och handikappade, lama och blinda.</v>
<v n="22">Och när han hade gjort det fanns det fortfarande platser över i festsalen.</v>
<v n="23">Då sa mannen till sin tjänare: 'Gå ut på vägar och stigar överallt och uppmana alla att komma så att huset blir fullt.</v>
<v n="24">Och ingen av dem jag bjöd först kommer att få ens den minsta smakbit av allt jag gjort i ordning.'"</v>
<v n="25">Som vanligt var Jesus omgiven av stora människoskaror, och han vände sig till dem och sa:</v>
<v n="26">"För den som vill följa mig måste jag betyda mer än någonting annat i livet, mer än far och mor, hustru och barn, och bröder och systrar. Ja, till och med mer än livet självt, annars kan han inte vara min lärjunge.</v>
<v n="27">Den som inte kan göra detta för min skull och bli min efterföljare hör inte till mig.</v>
<v n="28">Men kom inte förrän du har beräknat kostnaden. Man sätter inte igång med ett husbygge, utan att först ta in anbud och sedan se efter att man har pengar nog att betala räkningarna.</v>
<v n="29">Annars kanske man bara klarar att lägga grunden innan pengarna är slut, och då blir man utskrattad.</v>
<v n="30">'Titta på den där mannen', kommer folk hånfullt att säga. 'Han började bygga men pengarna tog slut innan huset blev färdigt!'</v>
<v n="31">Och vilken kung kommer ens på idén att gå ut i krig, utan att först sätta sig ner med sina rådgivare och diskutera om hans armé med tio tusen man är stark nog att besegra den armé med tjugo tusen man som marscherar mot honom?</v>
<v n="32">Visar det sig att det är omöjligt, kan han ju sända ut förhandlare för att diskutera fredsvillkoren medan fiendetrupperna fortfarande är långt borta.</v>
<v n="33">Tänk därför över om ni verkligen är beredda att ge upp allt för min skull och för att följa mig!</v>
<v n="34">Salt är livsviktigt! Men vad gör man med salt som förlorat sin smak?</v>
<v n="35">Smaklöst salt duger inte till någonting, inte ens till att slänga på komposthögen. Det är värdelöst och måste kastas bort. Lyssna noga, om ni vill förstå vad jag menar."</v>
</c>
<c n="15">
<v n="1">Ohederliga tullindrivare och andra ökända syndare kom ofta för att lyssna till Jesus när han predikade.</v>
<v n="2">Judarnas religiösa ledare och lag-experter däremot, kritiserade honom för att han umgicks med så dåliga människor, och till och med åt med dem!</v>
<v n="3" t="4">Därför berättade Jesus denna liknelse: "Om en av er har hundra får och ett av dem går vilse i öknen, lämnar han då inte de nittionio andra för att gå och söka efter det som är försvunnet tills han finner det?</v>
<v n="5">Sedan bär han glad hem det på sina axlar.</v>
<v n="6">När han kommer hem samlar han sina vänner och grannar, så att de också kan glädjas med honom därför att han har hittat sitt försvunna får.</v>
<v n="7">Så kommer man också att glädja sig i himlen över en syndare som gått vilse och återvänder till Gud, mer än över nittionio andra som aldrig gått vilse!</v>
<v n="8">"Eller ta den här bilden: En kvinna har tio värdefulla silvermynt och tappar bort ett. Tänder hon inte då en lampa och vänder upp och ner på huset och letar i varje vrå tills hon hittar det?</v>
<v n="9">Och kallar hon inte sedan på sina vänner och grannar för att de ska glädjas med henne?</v>
<v n="10">På samma sätt gläder sig Guds änglar när en syndare omvänder sig."</v>
<v n="11">För att ytterligare förklara denna tanke berättade han följande: "En man hade två söner.</v>
<v n="12">Den yngre sa till sin far: 'Jag vill ha min del av arvet nu, i stället för att vänta tills du dör.' Då gick fadern med på att dela sin egendom mellan sönerna.</v>
<v n="13">Några dagar senare gav sig den yngre sonen iväg till ett främmande land. Där levde han livets glada dagar och gjorde slut på alla sina pengar.</v>
<v n="14">En svår hungersnöd drabbade landet och han började lida nöd.</v>
<v n="15">I sin förtvivlan bad han då en lantbrukare att anställa honom för att vakta hans svin.</v>
<v n="16">Men så småningom blev han så hungrig, att han till och med skulle ha kunnat äta svinens mat, men ingen gav honom något.</v>
<v n="17">När han till sist tog sitt förnuft till fånga sa han till sig själv: 'Hemma har till och med de anställda vad de behöver och mer därtill, och här går jag och håller på att dö av hunger!</v>
<v n="18">Jag går hem till min far och säger: 'Far, jag har syndat mot både Gud och dig,</v>
<v n="19">och jag är inte längre värd att kallas din son. Men var snäll och låt mig få arbeta som en av dina tjänare.'</v>
<v n="20">Han återvände alltså hem till sin far. Medan han fortfarande var långt borta såg hans far honom och fylldes av kärlek och medkänsla. Han sprang emot sin son och kramade om honom och kysste honom.</v>
<v n="21">Sonen utbrast: 'Far, jag har syndat mot Gud och mot dig och är inte längre värd att kallas din son.'</v>
<v n="22">Men hans far sa till tjänarna: 'Skynda er! Ta fram den bästa högtidsdräkten i huset och sätt på honom den. Och en ring med juveler och ett par skor!</v>
<v n="23">Och slakta gödkalven som vi har. Vi måste fira det här.</v>
<v n="24">För min son var död, men han har återvänt till livet. Han var förlorad, men är återfunnen.' Och så började festen.</v>
<v n="25">Under tiden kom den äldre sonen hem. Han hade arbetat ute på åkrarna, och redan på långt håll hörde han musik och dans från huset.</v>
<v n="26">Förvånad frågade han en av tjänarna vad det var man firade.</v>
<v n="27">'Din bror har kommit tillbaka', sa denne, 'och din far har slaktat kalven, som vi har fött upp, och ställt till en stor fest för att fira att han har kommit hem välbehållen.'</v>
<v n="28">Då blev den äldre brodern rasande och ville inte gå in i huset. Hans far gick ut och försökte övertala honom att komma in,</v>
<v n="29">men han svarade: 'I alla dessa år har jag arbetat hårt, och inte en enda gång har jag vägrat att göra vad du har bett mig om. Men under hela denna tid har du aldrig ens gett mig en killing så att jag kunde ha en fest med mina vänner.</v>
<v n="30">Men nu när den där slösaren kommer hem, som har gjort av med dina pengar ihop med prostituerade, då firar du det med att slakta den bästa kalv som fanns här på gården.'</v>
<v n="31">'Se så, min käre son', sa fadern till honom. 'Du och jag står varandra mycket nära, och allt jag har är ditt.</v>
<v n="32">Men nu måste vi vara glada och fira det som hänt, för han är din bror, och han var död men lever igen. Han var borta och förlorad, men nu har han kommit hem igen.'"</v>
</c>
<c n="16">
<v n="1">Jesus berättade sedan detta för sina lärjungar: "En rik man anställde en kamrer för att sköta hans affärer, men snart kom det ut ett rykte om att kamrern var totalt ohederlig.</v>
<v n="2">Arbetsgivaren kallade därför in honom och sa: 'Vad är det jag hör! Du förskingrar ju! Gör i ordning din redovisning för du är avskedad.'</v>
<v n="3">Kamrern tänkte för sig själv: 'Vad ska jag göra nu? Jag har blivit avskedad. Jag orkar inte gå ut och gräva diken, och jag skäms för att tigga.</v>
<v n="4">Jo, jag vet vad jag ska göra! Och när jag är klar kommer jag att ha många vänner, som tar hand om mig när jag blir arbetslös.'</v>
<v n="5" t="6">Därför inbjöd han alla som var skyldiga hans arbetsgivare pengar att komma och diskutera situationen. Han frågade den förste: 'Hur mycket är du skyldig honom?Min skuld är hundra fat olivolja', svarade mannen.'Här är kontraktet du skrev under', sa kamrern till honom. 'Riv sönder det och skriv ett nytt på halva beloppet!'</v>
<v n="7">'Och hur mycket är du skyldig honom?' frågade han en annan.'Hundra säckar vete', svarade han.'Här', sa kamrern, 'ta din räkning och byt ut den mot en på åttio!'</v>
<v n="8">Den rike mannen var tvungen att beundra skojaren för att han var så slug. Och det är sant att de som hör till denna världen beter sig klokare mot varandra än vad de gudfruktiga gör.</v>
<v n="9">Ja, det rådet ger jag er: Använd era materiella tillgångar till att skaffa er vänner, för när pengarna har förlorat sitt värde kan de ta emot er i himlen.</v>
<v n="10">Bara den som är ärlig i det lilla kommer också att vara det i det stora. Och om man inte kan lita på er i småsaker, så kommer man aldrig att anförtro er det som är viktigt.</v>
<v n="11">Om ni är opålitliga i fråga om jordisk rikedom, vem vill då anförtro er himmelrikets sanna rikedomar?</v>
<v n="12">Och om ni inte är att lita på när det gäller andra människors pengar, hur ska Gud då kunna ge er det som tillhör er?</v>
<v n="13">Varken ni eller någon annan kan tjäna två herrar. Ni kommer att vara lojala mot den ene och illojala mot den andre, eller ni kommer att se upp till den ene och se ner på den andre. Därför måste ni bestämma er. Man kan inte vara slav under pengar och samtidigt tjäna Gud."</v>
<v n="14">När fariseerna hörde detta hånade de Jesus. De älskade nämligen pengar.</v>
<v n="15">Då sa han till dem: "Ni går omkring och ser förnäma och fromma ut när ni uppträder offentligt. Men Gud känner er och vet hur onda ni är, och han avskyr människor som försöker göra intryck.</v>
<v n="16">Tills Johannes döparen började predika var Moses lag och profeternas budskap folkets vägvisare. Men så kom Johannes med de goda nyheterna att Guds rike stod för dörren. Och nu tränger ivriga människoskaror på för att komma in.</v>
<v n="17">Men det betyder inte att lagen har förlorat sin kraft på en enda punkt. Tvärtom! Den är starkare och mer orubblig än himmel och jord.</v>
<v n="18">Så en annan sak. Den som skiljer sig från sin hustru och lever tillsammans med någon annan gör sig skyldig till äktenskapsbrott. Men också den som gifter sig med en frånskild kvinna gör sig skyldig till äktenskapsbrott."</v>
<v n="19">"Det var en gång en rik man", sa Jesus, "som var mycket välklädd och som var dag levde i stor lyx.</v>
<v n="20">En dag kom en sjuk tiggare som hette Lasaros till hans dörr.</v>
<v n="21">När han låg där och hoppades att han skulle få av resterna som blev över från den rike mannens bord kom hundarna och slickade hans öppna sår.</v>
<v n="22">Slutligen dog tiggaren och fördes av änglarna till den plats där inget lidande mera finns. Den rike mannen dog också och blev begravd.</v>
<v n="23">När han slog upp sina ögon var han i dödsriket, och han plågades svårt. Långt borta såg han Lasaros vid Abrahams sida.</v>
<v n="24">'Fader Abraham', ropade han. 'Hjälp mig! Skicka Lasaros hit för att doppa toppen av sitt finger i vatten och svalka min tunga. Jag plågas svårt i dessa lågor.'</v>
<v n="25">Men Abraham sa till honom: 'Min son, kom ihåg att du under din livstid hade allt du önskade dig medan Lasaros inte hade någonting. Nu är han här för att tröstas och du för att plågas.</v>
<v n="26">Dessutom finns det en stor klyfta som skiljer oss åt. Ingen härifrån kan ta sig över till dig, och ingen kan heller komma över hit.'</v>
<v n="27">Då sa den rike mannen: 'Fader Abraham, var snäll och skicka honom då</v>
<v n="28">till mina fem bröder för att varna dem för detta helvete, så att de inte kommer hit när de dör.'</v>
<v n="29">Men Abraham sa: 'Skriften har gång på gång varnat dem. Dina bröder kan lyssna till Mose och profeterna.'</v>
<v n="30">Den rike mannen svarade: 'Nej, fader Abraham, det bryr de sig inte om. Men om någon kommer till dem från de döda, kommer de att ändra sig!'</v>
<v n="31">Men Abraham sa: 'Om de inte vill lyssna till Mose och profeterna, så kommer de inte att lyssna ens om någon kommer tillbaka från de döda."'</v>
</c>
<c n="17">
<v n="1">"Det kommer alltid att hända sådant som gör att folk förlorar tron", varnade Jesus en dag sina lärjungar. "Det kan inte vara på annat sätt. Men stackars den människa som gör sig skyldig till det.</v>
<v n="2" t="3">Det skulle vara mycket bättre för henne att bli kastad i havet med en tung sten om halsen, än att möta den dom som väntar dem som förför någon av dessa som tror på mig med ett barns förtroende. Jag varnar er!Om din bror har syndat så tillrättavisa honom och förlåt honom om han sörjer över sin synd.</v>
<v n="4">Även om han syndar mot dig sju gånger om dagen och varje gång ångrar sig och ber om förlåtelse, så ska du förlåta honom."</v>
<v n="5">En dag sa lärjungarna till Herren: "Vi behöver mer tro. Tala om för oss hur vi ska få det."</v>
<v n="6">"Mer tro", svarade Jesus. "Om ni bara hade tro som ett litet senapsfrö, så skulle den vara tillräckligt stor för att rycka upp mullbärsträdet där borta med rötterna och kasta det i havet. Det skulle genast lyda er befallning.</v>
<v n="7" t="9">Föreställ er att någon av er har en tjänare som kommer hem efter att ha plöjt eller efter att ha vallat får. Säger han då till tjänaren: 'Kom och sätt dig här vid bordet. Nu ska jag se till att du får något att äta.' Nej han säger: 'Klä om dig och gör i ordning kvällsmaten åt mig, och ställ den på bordet. Sedan, när jag har ätit, kan du själv äta och dricka.' Kan tjänaren vänta sig ett särskilt tack för det? Sist och slutligen har han ju bara gjort det som tillhör hans arbetsuppgifter.</v>
<v n="10">Detsamma gäller er. När ni gjort allt jag befallt er ska ni säga: Vi är bara vanliga tjänare, och vi har bara gjort vad man kan förvänta sig av oss."</v>
<v n="11">Medan de fortsatte sin vandring mot Jerusalem kom de till gränsen mellan Galileen och Samarien.</v>
<v n="12">I en by stod tio leprasjuka en bit bort</v>
<v n="13">och ropade: "Herre Jesus, förbarma dig över oss!"</v>
<v n="14">Han såg på dem och sa: "Gå till prästerna och visa att ni är friska!" Och medan de gick försvann deras lepra.</v>
<v n="15">En av dem kom tillbaka till Jesus och ropade så högt han kunde: "Pris ske Gud, jag är botad!"</v>
<v n="16">Han kastade sig ner framför Jesus med ansiktet mot marken och tackade honom. Mannen var samarier, ett av judarna illa omtyckt folk.</v>
<v n="17">Jesus frågade: "Botade jag inte tio män? Var är de nio andra?</v>
<v n="18">Är det bara den här utlänningen som kommer tillbaka för att tacka Gud?"</v>
<v n="19">Och Jesus sa till mannen: "Stå upp och gå. Din tro har frälst dig."</v>
<v n="20">En dag frågade fariseerna Jesus: "När kommer Guds rike?"Jesus svarade: "Guds rike kommer inte på ett sådant sätt att man utan vidare kan se det.</v>
<v n="21">Och ingen kan säga: Här är det, eller där är det! Nej! Guds rike är redan här, mitt ibland er."</v>
<v n="22">Senare förklarade han detta närmare för sina lärjungar. "Det ska komma en tid när ni skulle kunna ge allt för att uppleva bara en dag tillsammans med mig, men det kommer inte att ske.</v>
<v n="23">Ni kommer att få höra att Människosonen har kommit tillbaka och att han är än här och än där. Men tro det inte och gå inte dit,</v>
<v n="24">för när Människosonen kommer tillbaka kommer var och en att veta det. Det kommer att märkas lika tydligt som när blixten lyser upp hela horisonten.</v>
<v n="25">Men först måste Människosonen lida svårt och bli förkastad av hela detta folk.</v>
<v n="26">När jag återvänder ska människorna vara lika likgiltiga för Gud som de var på Noas tid.</v>
<v n="27">De åt och drack och gifte sig. Allt var precis som vanligt till den dag då Noa gick in i arken och den väldiga översvämningen kom och dränkte dem allesammans.</v>
<v n="28">Eller som det var på Lots tid. Människorna höll på med sina dagliga affärer. De åt och drack, köpte och sålde, planterade och byggde,</v>
<v n="29">ända till den morgon då Lot lämnade Sodom. Då regnade eld och svavel från himlen och dödade dem allesammans.</v>
<v n="30">Precis så ska det vara när Människosonen återvänder.</v>
<v n="31">De som inte är hemma den dagen får inte vända tillbaka för att packa. De som är ute på åkrarna får inte återvända till staden.</v>
<v n="32">Kom ihåg vad som hände med Lots hustru!</v>
<v n="33">Den som klamrar sig fast vid sitt liv ska förlora det, och den som vågar ge sitt liv för Gud ska finna det för alltid.</v>
<v n="34">Den natten ska två personer sova i samma rum, en ska tas med och den andre lämnas kvar.</v>
<v n="35" t="36">Två kvinnor ska arbeta tillsammans i hushållet, den ena ska tas med, den andra lämnas kvar. Och likadant kommer det att bli med de män som arbetar sida vid sida på åkrarna. Den ene tas med och den andre lämnas kvar."</v>
<v n="37">"Herre, var kommer det att hända?" frågade lärjungarna.Jesus svarade: "Där den döda kroppen finns, där samlas gamarna!"</v>
</c>
<c n="18">
<v n="1">En dag berättade Jesus denna liknelse för sina lärjungar för att visa hur viktigt det är att inte ge upp utan att be tills svaret kommer.</v>
<v n="2">"I en stad fanns det en domare", sa han, "en mycket gudlös man, som inte visade någon respekt varken för Gud eller människor.</v>
<v n="3">I samma stad fanns en änka som ständigt och jämt kom till honom och sa: 'Hjälp mig att få rätt mot min motpart som alltid anklagar mig.'</v>
<v n="4" t="5">Under lång tid avvisade han henne, men till slut började hon att gå honom på nerverna. Då sa han till sig själv: 'Jag bryr mig varken om Gud eller människor, men den här kvinnan är så besvärlig så jag ska hjälpa henne att få rätt. Jag är trött på att hon springer här ständigt och jämt!'"</v>
<v n="6">Sedan sa Jesus: "Om till och med en orättfärdig domare kan ge med sig,</v>
<v n="7">tror ni då inte att Gud ska låta sina utvalda få rätt när de dag och natt ber till honom?</v>
<v n="8">Jag försäkrar er att han ska skynda sig och hjälpa dem! Men frågan är: Kommer Människosonen att finna några ibland er som tror när han kommer tillbaka?"</v>
<v n="9">Sedan berättade han denna liknelse för några som skröt med sin egen rättfärdighet och hånade alla andra:</v>
<v n="10">"Två män gick till templet för att be. En av dem var en stolt, självgod farisé. Den andre var tullindrivare och en riktig bedragare.</v>
<v n="11">Den stolte farisén sa mera för sig själv än till Gud: 'Tack Gud för att jag inte är en syndare som alla andra, och särskilt inte som den där bedragaren där borta! För jag lurar aldrig någon, jag är aldrig otrogen i mitt äktenskap,</v>
<v n="12">jag fastar två gånger i veckan och jag ger Gud en tiondel av allt jag tjänar.'</v>
<v n="13">Men den ohederlige tulltjänstemannen stod på avstånd och vågade inte ens lyfta sina ögon mot himlen då han bad, utan slog sig för bröstet i sin sorg och ropade: 'Gud, förbarma dig över mig, stackars syndare.'</v>
<v n="14">Jag säger er att syndaren och inte farisén gick hem befriad från sin skuld! Den som framhäver sig själv ska förödmjukas, men den som inte gör det ska bli ärad."</v>
<v n="15">En dag tog några mödrar med sig sina småbarn till honom för att han skulle lägga sina händer på dem och välsigna dem. Men lärjungarna körde bort dem.</v>
<v n="16" t="17">Då kallade Jesus till sig barnen och tillrättavisade lärjungarna och sa: "Låt de små barnen komma till mig! Skicka inte iväg dem. Guds rike tillhör dem som är som små barn och som med fullt förtroende kommer till Gud. Och den som inte har en sådan tro som de, kommer aldrig dit in."</v>
<v n="18">En gång ställde en rik och ansedd man denna fråga till honom: "Gode mästare, vad ska jag göra för att få evigt liv?"</v>
<v n="19">"Förstår du vad du säger när du kallar mig god?" frågade Jesus honom. "Det är bara Gud som är god och ingen annan.</v>
<v n="20">Men när det gäller din fråga om evigt liv så vet du väl vad de tio budorden säger: var inte otrogen i ditt äktenskap, mörda inte, stjäl inte, ljug inte, hedra dina föräldrar och så vidare."</v>
<v n="21">Mannen svarade: "Jag har hållit vartenda ett av dessa bud sedan jag var ett litet barn."</v>
<v n="22">När Jesus hörde detta svarade han: "Du saknar fortfarande något. Sälj allt du äger och ge pengarna till de fattiga så får du en skatt i himlen. Kom sedan och följ mig."</v>
<v n="23">Men när mannen hörde detta, gick han mycket olycklig därifrån för han hade gott om pengar.</v>
<v n="24">Jesus såg efter honom när han gick och sa till sina lärjungar: "Hur svårt det är för de rika att komma in i Guds rike!</v>
<v n="25">Det är lättare för en kamel att tränga sig igenom ett nålsöga, än det är för den som klamrar sig fast vid sina rikedomar att komma in i Guds rike."</v>
<v n="26">De som hörde honom säga detta utropade: "Om det är så svårt, kan då någon över huvud taget bli frälst?"</v>
<v n="27">Han svarade: "Det människor inte kan, det kan Gud!"</v>
<v n="28">Då sa Petrus ivrigt: "Vi har lämnat våra hem och följt dig."</v>
<v n="29">"Ja", svarade Jesus, "och alla som har gjort vad du har gjort, alla som lämnat hem, hustru, bröder, föräldrar, eller barn för Guds rikes skull</v>
<v n="30">kommer att få det tillbaka många gånger om och dessutom få evigt liv i den värld som ska komma."</v>
<v n="31">Han samlade sedan de tolv omkring sig och sa till dem: "Som ni vet är vi på väg till Jerusalem, och när vi kommer dit ska allt vad de gamla profeterna sagt om Människosonen slå in.</v>
<v n="32">Man ska överlämna mig till romarna, och jag ska bli hånad och misshandlad, och man ska spotta på mig</v>
<v n="33">och piska mig och slutligen döda mig. Men på den tredje dagen ska jag uppstå från de döda."</v>
<v n="34">Men de förstod inte ett dugg vad han talade om, och de tyckte att han talade i gåtor.</v>
<v n="35">När de närmade sig staden Jeriko satt en blind man vid vägen och tiggde,</v>
<v n="36">och när han hörde att det var många människor som kom vägen fram, frågade han nyfiket vad som stod på.</v>
<v n="37">Då han fick höra att det var Jesus från Nasaret som kom,</v>
<v n="38">började han ropa: "Jesus, Davids son, hjälp mig!"</v>
<v n="39">Folket som gick framför Jesus försökte tysta mannen, men han ropade bara högre: "Davids son, hjälp mig!"</v>
<v n="40">När Jesus kom fram till platsen stannade han. "Hämta den blinde mannen", sa han.</v>
<v n="41">Sedan frågade Jesus mannen:"Vad vill du att jag ska göra?Herre", bad mannen, "jag vill få min syn tillbaka!"</v>
<v n="42">Då sa Jesus till honom: "Du kan se! Din tro har botat dig."</v>
<v n="43">Och med detsamma kunde mannen se, och han följde efter Jesus och prisade Gud. Och alla som såg det som hände tackade och lovprisade Gud.</v>
</c>
<c n="19">
<v n="1">När Jesus kom till Jeriko och var på väg genom staden,</v>
<v n="2">försökte en man som hette Sackaios få se en skymt av honom. Han var kontrollant vid det romerska tullverket, och därför en mycket rik man.</v>
<v n="3">Men han var alltför kortväxt för att kunna se över folkhopen.</v>
<v n="4">Därför sprang han i förväg och klättrade upp i ett mullbärsträd vid sidan av vägen, för att kunna se Jesus bättre.</v>
<v n="5">När Jesus kom förbi upptäckte han Sackaios och ropade: "Sackaios! Skynda dig ner, för i dag vill jag gästa ditt hem!"</v>
<v n="6">Sackaios skyndade sig att klättra ner och tog överlycklig Jesus med sig hem.</v>
<v n="7">Men folket tyckte inte om det. "Alla vet ju att Sackaios har stulit pengar och blivit rik. Och ändå går Jesus hem till honom", muttrade de förargat.</v>
<v n="8">Då stannade Sackaios och sa till Jesus: "Herre, jag ska ge hälften av det jag äger till de fattiga, och om jag tagit ut för mycket tull av någon, så ska jag betala tillbaka fyra gånger så mycket!"</v>
<v n="9" t="10">Jesus sa till honom: "Detta är en stor dag för dig och din familj, för Gud har i dag tagit emot er som sina barn. Du var ett av Abrahams förlorade barn. Människosonen har kommit för att söka upp och frälsa sådana människor."</v>
<v n="11">Eftersom Jesus närmade sig Jerusalem berättade han denna liknelse. Han visste nämligen att det var många i hans omgivning som räknade med att Guds rike skulle bli en verklighet när han anlände dit.</v>
<v n="12">"En man av kunglig släkt begav sig iväg på en lång resa för att krönas till kung.</v>
<v n="13">Innan han reste kallade han till sig tio av sina anställda och gav var och en av dem en stor summa pengar, och sa: 'Satsa de här pengarna på något som ger mig inkomster. Jag är snart tillbaka.'</v>
<v n="14">Men många av hans landsmän ville inte ha honom som kung, och i protest sände de en delegation till honom och meddelade detta.</v>
<v n="15">Trots det blev han krönt till kung och kom tillbaka till sitt land. Han kallade då till sig de män som han hade gett pengarna till för att få reda på vad de hade gjort med dem.</v>
<v n="16">Den förste mannen rapporterade en väldig vinst - tio gånger så mycket som det belopp han fått.</v>
<v n="17">'Bra!', utropade kungen. 'Du är en pålitlig man. Du har visat att du kan ta ansvar, också i det lilla. Därför ska du få ansvar över tio städer.'</v>
<v n="18">Nästa man kunde också rapportera vinst, fem gånger den ursprungliga summan.</v>
<v n="19">'Bra!', sa hans herre. 'Du får ansvaret över fem städer.'</v>
<v n="20">Men den näste i raden lämnade bara tillbaka de pengar han hade fått från början. 'Jag har förvarat dem tryggt', sa han.</v>
<v n="21">'Jag var rädd för dig eftersom du är en hård man att göra affärer med. Du tar det som inte är ditt och skördar där du inte har sått.'</v>
<v n="22">'Din late skojare!', röt kungen. 'Dina egna ord dömer dig! Om du visste så mycket om mig och hur hård jag är,</v>
<v n="23">varför satte du då inte in pengarna på en bank, så att jag åtminstone kunde få ränta på dem?'</v>
<v n="24">Sedan vände han sig till dem som stod där: 'Ta pengarna från honom och ge dem till mannen som tjänat mest.'</v>
<v n="25">'Men herre', sa de, 'han har redan tillräckligt!'</v>
<v n="26">'Ja', svarade kungen, 'men den som har tagit vara på det han fått ska få mer, medan den som inte har gjort det ska mista också det han fått.</v>
<v n="27">Och när det gäller mina fiender som inte ville ha mig till kung, så för hit dem och avrätta dem här inför mig.'"</v>
<v n="28">Sedan Jesus berättat detta fortsatte han sin vandring mot Jerusalem.</v>
<v n="29">I närheten av städerna Betfage och Betania på Oljeberget, skickade han två av lärjungarna i förväg.</v>
<v n="30">De fick i uppgift att gå till nästa by och söka efter en åsna som stod bunden vid sidan av vägen. Det skulle vara ett föl som ännu inte var inridet."Ta det", sa Jesus, "och led hit det.</v>
<v n="31">Och om någon frågar varför ni gör det så säg bara: Herren behöver det."</v>
<v n="32">De fann åsnan precis som Jesus sagt.</v>
<v n="33">Då de höll på att lösgöra den kom ägarna."Vad gör ni?" frågade de. "Varför tar ni åsnan?"</v>
<v n="34">"Därför att Herren behöver den", svarade de.</v>
<v n="35">De tog åsnan och ledde den till Jesus. Så bredde de ut sina mantlar på åsnans rygg och hjälpte Jesus upp på den.</v>
<v n="36" t="37">Där han sedan kom ridande, lade folket ut sina kläder på vägen. När de så närmade sig den plats där vägen började gå nerför Oljeberget, satte alla igång att ropa och sjunga och lovprisa Gud för alla de märkliga under Jesus hade gjort.</v>
<v n="38">"Gud har gett oss en kung", jublade de. "Och Gud har slutit fred med oss! Ära vare Gud i höjden!"</v>
<v n="39">Men några upprörda fariseer i folkmassan sa: "Herre, säg åt dina lärjungar att de inte ropar på det där sättet. Det är hädelse!"</v>
<v n="40">Men han svarade dem: "Om de tiger, så kommer stenarna att ropa i deras ställe!"</v>
<v n="41">När de kom närmare Jerusalem, och han såg staden framför sig, brast han i gråt.</v>
<v n="42">"Tänk om du bara hade förstått hur du skulle kunnat få frid", sa han. "Men du var avvisande, och nu är det för sent.</v>
<v n="43">Det kommer en dag då dina fiender ska belägra dig och omringa dig och överfalla dig.</v>
<v n="44">De ska jämna dig med marken och dina invånare ska bli dödade. Fienderna ska inte låta en enda sten ligga kvar på sin plats, för du tog inte det tillfälle Gud gav dig."</v>
<v n="45">Sedan gick han in i templet och började driva ut affärsmännen från deras stånd</v>
<v n="46">och ropade åt dem: "Skriften säger: 'Mitt tempel är en böneplats', men ni har gjort det till ett tillhåll för tjuvar."</v>
<v n="47">Sedan undervisade han varje dag i templet, men översteprästerna och de religiösa ledarna, liksom affärsmännen, försökte komma på något sätt att göra sig av med honom.</v>
<v n="48">Men de kunde inte, för han var omtyckt av människorna, och de slukade vartenda ord han sa.</v>
</c>
<c n="20">
<v n="1">En av de följande dagarna när Jesus undervisade och predikade de goda nyheterna i templet, kom plötsligt översteprästerna tillsammans med några andra religiösa ledare och rådsmedlemmar fram till honom.</v>
<v n="2">De krävde att få veta vilken rätt han hade att driva ut affärsmännen ur templet.</v>
<v n="3">"Jag ska ställa en fråga till er innan jag svarar", sa han.</v>
<v n="4">"Vem sände Johannes till att döpa? Var det Gud, eller var det människor?"</v>
<v n="5">De diskuterade saken inbördes och sa till varandra: "Om vi säger att det var Gud, så är vi fångade i en fälla, för då kommer han att fråga: Varför trodde ni då inte på honom?</v>
<v n="6">Men om vi säger att det var människor kommer folket att överfalla oss, för de är övertygade om att han var en profet."</v>
<v n="7">Därför svarade de: "Det vet vi inte."</v>
<v n="8">Då sa Jesus: "I så fall tänker inte heller jag svara på er fråga."</v>
<v n="9">Sedan vände han sig till folket igen och berättade följande: "En man planterade en vingård och hyrde ut den till några lantarbetare. Därefter reste han utomlands och var borta under många år.</v>
<v n="10">När det blev dags att skörda skickade han en av sina män till gården för att han skulle få sin del av skörden. Men de som arrenderat gården överföll mannen och skickade honom tillbaka tomhänt.</v>
<v n="11">Då sände han en annan, men samma sak hände med honom. Han blev slagen och förolämpad och skickades iväg utan att ha fått något.</v>
<v n="12">Också en tredje man sändes dit, men samma sak hände igen. De slog honom blodig och drev iväg honom.</v>
<v n="13">'Vad ska jag göra?' sa ägaren. 'Nu vet jag! Jag sänder min egen älskade son. Honom har de säkert respekt för.'</v>
<v n="14">Men när lantbrukarna såg sonen, sa de: 'Det här är vår chans! Han ska ärva alltsammans när hans far dör. Kom, så dödar vi honom, och så är alltihop vårt!'</v>
<v n="15">Och de släpade ut honom ur vingården och dödade honom."Vad tror ni att ägaren kommer att göra?</v>
<v n="16">Jo, det ska jag tala om för er: Han kommer att döda dem och arrendera ut vingården till andra.Men så kan det knappast gå till", protesterade de som lyssnade.</v>
<v n="17">Jesus såg på dem och sa: "Vad betyder då detta som står i Skriften: 'Stenen, som byggnadsarbetarna inte ville använda och kastade bort, har blivit en grundsten för hela huset'?</v>
<v n="18">Och han tillade: 'Den som snavar på den stenen slår sig fördärvad, men den som den faller på blir krossad."</v>
<v n="19">När översteprästerna och de religiösa ledarna hörde den liknelse han just berättat, ville de genast arrestera honom, för de förstod att han talade om dem och att de var de onda lantarbetarna i berättelsen. Men själva var de rädda för att anhålla honom, eftersom det i så fall kunde bli oroligheter. De försökte därför få honom att säga något som kunde rapporteras till den romerske landshövdingen, så att denne kunde arrestera honom.</v>
<v n="20">Medan de väntade på sitt tillfälle, mutade de några män som skulle låtsas vara hederliga, men som egentligen var utsända för att försöka sätta fast Jesus för något han sa.</v>
<v n="21">De sa: "Herre, vi vet vilken uppriktig lärare du är. Du säger alltid sanningen och ger inte efter vad andra än tycker och tänker, utan undervisar om Guds väg.</v>
<v n="22">Säg oss nu, är det rätt att betala skatt till den romerska staten eller inte?"</v>
<v n="23">Han genomskådade deras falskhet och sa:</v>
<v n="24">"Visa mig ett mynt. Vems bild finns på det? Och vems namn?"De svarade: "Den romerske kejsarens."</v>
<v n="25">Han sa: "Ge då kejsaren det som är hans, men ge Gud det som tillhör honom!"</v>
<v n="26">De lyckades alltså inte med att sätta fast honom för något han sa när folket hörde på, och de häpnade över hans svar och blev tysta.</v>
<v n="27">Sedan kom några saddukeer - män som trodde att döden är slutet på vår existens och att det inte finns någon uppståndelse -</v>
<v n="28">och frågade:"I Moses lag står det att om en man dör barnlös, så ska mannens bror gifta sig med änkan, och deras barn ska enligt lagen tillhöra den avlidne mannen och föra hans namn vidare.</v>
<v n="29">Vi känner en familj med sju bröder. Den äldste gifte sig och dog sedan barnlös.</v>
<v n="30">Hans bror gifte sig med änkan men de fick inte heller några barn.</v>
<v n="31">Så höll det på, tills alla sju hade gift sig med henne och dött utan att lämna några barn efter sig.</v>
<v n="32">Till slut dog också kvinnan.</v>
<v n="33">Och nu är frågan: Vems hustru kommer hon att bli vid uppståndelsen? Alla sju har ju varit gifta med henne!"</v>
<v n="34" t="35">Jesus svarade saddukeerna: "Det är bara här på jorden som män och kvinnor gifter sig, men de som är värdiga att få del i den kommande världen och i uppståndelsen från de döda, tänker inte mer på äktenskap, för de kan inte längre dö.</v>
<v n="36">De är nämligen som änglarna, och dessutom är de Guds barn, för de har uppstått till nytt liv från de döda.</v>
<v n="37" t="38">Det ni egentligen vill fråga om är ju om det finns någon uppståndelse eller inte, och då bevisar Mose själv att döda uppstår, för när Gud visade sig för honom i den brinnande busken, talar han om Gud som 'Abrahams, Isaks och Jakobs Gud'. Att säga att Herren är någons Gud betyder att den personen lever och inte är död, och inför Gud är alla människor levande."</v>
<v n="39">"Det var bra svarat, Herre", sa några av de judiska lagexperter som stod där,</v>
<v n="40">och ingen vågade ställa fler frågor till honom.</v>
<v n="41">Sedan frågade han dem: "Hur kan ni påstå att Kristus är en ättling till kung David?</v>
<v n="42" t="43">David själv skrev ju i Psaltaren: 'Gud sa till min Herre, Messias: Sätt dig på hedersplatsen på min högra sida tills jag har lagt under mig alla dina fiender.'</v>
<v n="44">Menar ni verkligen att någon kallar sin son Herre?"</v>
<v n="45">Medan folket lyssnade vände han sig till sina lärjungar och sa:</v>
<v n="46">"Akta er för dessa judiska lagexperter. De älskar att gå omkring i praktfulla kläder, och de tycker om att människor bugar sig för dem när de visar sig offentligt. De sitter alltid på de främsta platserna vid gudstjänsterna, och de njuter av att ha hedersplatser vid festmåltiderna!</v>
<v n="47">Men till och med när de ber sina långa böner och ser fromma ut, funderar de ut planer på hur de ska kunna lura änkor på deras egendomar. Därför väntar dem Guds strängaste dom."</v>
</c>
<c n="21">
<v n="1">När Jesus stod i templet såg han hur de rika lade sina gåvor i kollektkistan.</v>
<v n="2">En fattig änka kom också fram och släppte ner två kopparslantar.</v>
<v n="3">Då sa han: "Denna stackars änka har gett mer än alla de andra tillsammans,</v>
<v n="4">för de gav en liten del av sitt överflöd, men hon gav allt vad hon hade trots att hon var fattig."</v>
<v n="5">Några av hans lärjungar började då hänförda tala om templet med alla dess vackra stenar och dyrbara gåvor som folket hade skänkt.</v>
<v n="6">Men Jesus sa: "Snart är tiden inne när allt detta som ni beundrar ska jämnas med marken. Inte en enda sten ska lämnas kvar på sin plats."</v>
<v n="7">"Herre!" utropade de förskräckt. "När kommer det att ske? Och hur kan vi veta att tiden är inne?"</v>
<v n="8">Han svarade: "Låt ingen lura er! Många ska komma och påstå att de är Messias och säga: 'Slutet är nära.' Men tro dem inte!</v>
<v n="9">Och när ni får höra om krig och revolutioner så grips inte av panik. Det är sant att det kommer att bli krig, men tidens ände står ännu inte för dörren.</v>
<v n="10">Folken ska föra krig mot varandra, och det ena landet ska angripa det andra.</v>
<v n="11">Allvarliga jordbävningar kommer att skaka stora delar av världen. Hungersnöd och epidemier ska drabba människorna, och oförklarliga tecken på himlen kommer att göra dem alldeles skräckslagna.</v>
<v n="12">Men innan allt detta inträffar kommer ni att bli förföljda. Eftersom ni bekänner mitt namn blir ni dömda och kastade i fängelse, och ni kommer att bli ställda inför makthavare och myndigheter.</v>
<v n="13">Men det ger er möjlighet att vittna om mig.</v>
<v n="14">Oroa er därför inte för vad ni ska svara på de anklagelser som riktas mot er,</v>
<v n="15">för jag ska ge er de rätta orden med en sådan skärpa att ingen av era motståndare kommer att kunna svara.</v>
<v n="16">Till och med de som står er närmast, era föräldrar, bröder, släktingar och vänner, ska förråda er och arrestera er, och några av er kommer att dödas.</v>
<v n="17">Alla ska hata er för att ni tillhör mig och bekänner mig.</v>
<v n="18">Men Gud ska inte överge er. Utan hans vilja ska inte ett hår på era huvuden gå förlorat.</v>
<v n="19">Stå fasta och håll ut för då ska ni vinna evigt liv.</v>
<v n="20">Men den dag ni ser Jerusalem omringad av arméer, ska ni veta att dess undergång är nära.</v>
<v n="21">Då måste Judeens invånare fly till bergen, och de som bor i Jerusalem måste lämna staden så fort som möjligt för ingen kan söka skydd där.</v>
<v n="22">Detta blir dagar fyllda av Guds domar. Då ska allt det profeterna skrev om i de gamla Skrifterna gå i uppfyllelse.</v>
<v n="23">Stackars de kvinnor som då väntar barn, och de som har spädbarn, för det ska bli djup nöd i detta land och vreden ska drabba det.</v>
<v n="24">Många människor ska brutalt bli dödade, och andra ska deporteras som fångar och flyktingar till världens alla länder. Och Jerusalem ska ockuperas och trampas ner av främmande folk tills dess Gud gör slut på deras tid.</v>
<v n="25">Sedan ska märkliga fenomen visa sig på solen, månen och stjärnorna. Det är förvarningar om kommande olyckor. På jorden ska folken gripas av ångest och en förfärlig rastlöshet inför katastroferna och de våldsamma flodvågorna.</v>
<v n="26">Ovisshet och fruktan ska driva många människor till förtvivlan så de tappar allt hopp, för till och med lagarna som styr universum ska rubbas.</v>
<v n="27">Men då ska jordens alla folk få se Människosonen komma i ett moln med gudomlig makt och stor härlighet.</v>
<v n="28">Därför, när ni ser allt detta hända, stå då fasta och se uppåt för då är er befrielse nära."</v>
<v n="29">Sedan fortsatte han med följande bild: "Lägg märke till fikonträdet, eller vilket annat träd som helst.</v>
<v n="30">Redan då bladen spricker ut vet ni att sommaren är nära.</v>
<v n="31">På samma sätt kan ni veta att Guds rike är nära när ni ser att dessa händelser inträffar.</v>
<v n="32">Tro mig, detta folk ska inte gå under innan allt detta har gått i uppfyllelse.</v>
<v n="33">Och fastän både himmel och jord ska försvinna, ska mina ord alltid finnas kvar.</v>
<v n="34" t="35">Var på er vakt! Låt inte min plötsliga ankomst överrumpla er. Låt mig inte finna er i lyx och överflöd, nöjen och dryckenskap eller upptagna med livets problem och bekymmer som resten av världen.</v>
<v n="36">Håll er alltid beredda. Be att ni ska få kraft att rädda er undan de svårigheter som väntar, så att ni kan möta Människosonen med frimodighet."</v>
<v n="37" t="38">Varje dag gick Jesus till templet för att undervisa, och folkmassorna började samlas tidigt på morgonen för att höra honom. Men varje kväll lämnade han staden och gick ut till Oljeberget och övernattade där.</v>
</c>
<c n="22">
<v n="1">Nu närmade sig påskhögtiden - den judiska högtid då man bara äter bröd som bakats utan jäst.</v>
<v n="2">Liksom tidigare sökte översteprästerna och de religiösa ledarna efter ett lämpligt tillfälle att mörda Jesus utan att folket märkte det. Annars var det risk för uppror.</v>
<v n="3">Då for Satan in i Judas Iskariot, som var en av de tolv lärjungarna.</v>
<v n="4">Han gick till översteprästerna och befälhavarna för tempelvakten för att diskutera hur man utan att väcka uppmärksamhet skulle kunna arrestera Jesus.</v>
<v n="5">De blev mycket förtjusta och erbjöd honom en summa pengar.</v>
<v n="6">Han accepterade deras anbud, och från det ögonblicket väntade han på ett tillfälle att i hemlighet förråda Jesus.</v>
<v n="7">Så kom den dag i påskhögtiden när påsklammet skulle slaktas och ätas tillsammans med det ojästa brödet.</v>
<v n="8">Därför skickade Jesus de båda lärjungarna Petrus och Johannes i förväg för att göra i ordning påskmåltiden så att de kunde äta den tillsammans.</v>
<v n="9">"Vart vill du att vi ska gå?" frågade de.</v>
<v n="10">Han svarade: "Så snart ni kommer in i Jerusalem möter ni en man som bär en kruka med vatten. Följ efter honom till det hus som han går in i</v>
<v n="11">och säg till mannen som äger huset: 'Vår Mästare ber dig att visa oss gästrummet, där han kan äta påskmåltiden tillsammans med sina lärjungar.'</v>
<v n="12">Han kommer att ta er med en trappa upp till ett stort rum, som redan står i ordning. Det är platsen där ni ska göra i ordning måltiden åt oss."</v>
<v n="13">När de kom in i staden fann de att allt var precis som Jesus hade sagt, och de gjorde i ordning påskmåltiden.</v>
<v n="14">När tiden var inne för att äta påskmåltiden, slog Jesus och lärjungarna sig ner vid bordet.</v>
<v n="15">Och han sa till dem: "Av hela mitt hjärta har jag längtat efter att få äta denna påskmåltid med er innan mitt lidande börjar.</v>
<v n="16">För jag säger er att jag inte kommer att äta den igen förrän vi ska fira den fullkomliga påsken i Guds rike."</v>
<v n="17">Sedan tog han en bägare vin, och när han hade tackat Gud för vinet, sa han: "Ta det här och dela det mellan er,</v>
<v n="18">för jag kommer inte att dricka vin igen förrän Guds rike har kommit."</v>
<v n="19">Därefter tog han en brödkaka, och när han hade tackat Gud för den, bröt han den i bitar och gav till dem och sa: "Detta är min kropp som offras för er. Fira denna måltid så att ni aldrig glömmer mitt lidande och min död."</v>
<v n="20">Efter måltiden räckte han dem ännu en bägare vin och sa: "Detta är mitt blod som kommer att bekräfta det nya förbundet mellan Gud och människorna. Jag ger det för er så att era synder kan förlåtas.</v>
<v n="21">Men här vid bordet finns en man som kommer att förråda mig fast han sitter bland oss som en vän.</v>
<v n="22">Människosonen måste dö. Det är en del av Guds plan. Men fasa och förbannelse väntar den som förråder mig!"</v>
<v n="23">Då undrade lärjungarna vem av dem som någonsin skulle kunna göra något sådant.</v>
<v n="24">Därefter började de sinsemellan diskutera vem som skulle anses störst bland dem.</v>
<v n="25">Då sa Jesus till dem: "I den här världen härskar makthavarna över folk samtidigt som de påstår att de är deras välgörare!</v>
<v n="26">Men så ska det inte vara bland er. Störst är den som är minst, och ledare är den som tjänar andra.</v>
<v n="27">I världen är det så att den som sätter sig vid bordet, är större än den som tjänar vid bordet. Men jag är hos er som en som tjänar.</v>
<v n="28">Och därför att ni har varit trogna mot mig under dessa svåra dagar,</v>
<v n="29">och därför att min Far har gett mig ett rike, så ger jag er här och nu rätten</v>
<v n="30">att äta och dricka vid mitt bord i det riket. Och ni ska sitta på troner och döma Israels tolv stammar.</v>
<v n="31">Simon, Simon, Satan har begärt att få pröva dig och att sålla dig som vete,</v>
<v n="32">men jag har bett för dig att din tro inte ska bli slagen i spillror. Därför, när du har ångrat dig och vänt om till mig igen, styrk då och bygg upp dina bröders tro."</v>
<v n="33">Simon Petrus svarade: "Herre, jag är beredd att gå i fängelse med dig, ja, till och med att dö för dig."</v>
<v n="34">Men Jesus sa: "Petrus, låt mig säga dig något. Innan tuppen hinner gala i morgon bitti, ska du tre gånger neka till att du känner mig."</v>
<v n="35">Sedan frågade Jesus dem: "När jag sände ut er för att predika de goda nyheterna och ni var utan både pengar och packning, hur klarade ni er då?Fint", svarade de.</v>
<v n="36">"Men nu", sa han, "om ni har någon packning så ta med er den! Ta med pengar också! Och om ni inte har något svärd, så sälj era kläder och köp ett.</v>
<v n="37">Nu är tiden inne när dessa ord om mig ska bli verklighet: 'Han ska dömas som en brottsling!' Ja, allt som är skrivet om mig av profeterna kommer att ske."</v>
<v n="38">"Herre", svarade de, "vi har två svärd med oss.Det räcker", sa Jesus.</v>
<v n="39">Tillsammans med sina lärjungar lämnade han sedan rummet där de ätit påskmåltiden, och gick som vanligt till Oljeberget.</v>
<v n="40">Där sa han till dem: "Be till Gud så att ni kan stå emot när ni sätts på prov."</v>
<v n="41" t="42">Själv gick han ett stenkast längre bort och böjde knä och bad: "Far, om det är möjligt, så bevara mig från detta lidande. Men jag vill att din vilja ska ske och inte min."</v>
<v n="43">Då visade sig en ängel från himlen och gav honom ny kraft.</v>
<v n="44">Han hade nämligen en sådan ångest och bad så intensivt att hans svett föll som blodsdroppar till marken.</v>
<v n="45">Till slut reste han sig och gick tillbaka till lärjungarna, men fann att de hade somnat, utmattade av sorg.</v>
<v n="46">"Hur kan ni sova nu!" sa han. "Res er upp och be till Gud att ni inte dukar under när ni blir prövade."</v>
<v n="47">Men just när han sa detta närmade sig en folkhop ledd av Judas, en av hans tolv lärjungar. Judas gick fram till Jesus för att kyssa honom på kinden.</v>
<v n="48">Men Jesus sa: "Judas, hur kan du förråda Messias med en kyss?"</v>
<v n="49">Nu hade också lärjungarna fattat vad som höll på att hända och frågade upphetsat: "Mästare, ska vi försvara oss? Vi tog med oss svärden!"</v>
<v n="50">Och en av dem slog till översteprästens tjänare, och högg av hans högra öra.</v>
<v n="51">Men Jesus sa: "Kämpa inte emot längre." Och han rörde vid mannens öra, och han blev genast botad.</v>
<v n="52">Sedan vände sig Jesus till översteprästerna och befälhavarna för tempelvakten och de religiösa ledarna, som gick i täten för folkhopen, och sa: "Är jag en brottsling eftersom ni kommer beväpnade med svärd och klubbor för att gripa mig?</v>
<v n="53">Varför arresterade ni mig inte i templet? Jag har varit där varenda dag! Men nu ser ni er chans, för Satans makt har fritt spelrum."</v>
<v n="54">Då grep de Jesus och ledde honom till översteprästens hus, och Petrus följde med på avstånd.</v>
<v n="55">Inne på gården gjorde soldaterna upp en eld för att värma sig och satte sig runt den, och Petrus slog sig ner bland dem.</v>
<v n="56">En tjänsteflicka lade märke till honom i eldskenet och började titta närmare på honom. Till slut sa hon: "Den där mannen var tillsammans med Jesus!"</v>
<v n="57">Petrus nekade ivrigt till det. "Kvinna", sa han, "jag känner inte ens den där mannen."</v>
<v n="58">Efter en stund fick någon annan syn på honom och sa: "Du tillhör också dem!Nej, det gör jag inte", svarade Petrus.</v>
<v n="59">Ungefär en timme senare sa någon annan rakt ut: "Jag vet att den här karln är en av Jesu lärjungar, och han kommer också från Galileen."</v>
<v n="60">Men Petrus sa upprört: "Vad pratar du om? Jag förstår inte vad du menar." Och när han sa det gol tuppen.</v>
<v n="61">I det ögonblicket vände sig Jesus om och såg på Petrus. Han kom plötsligt ihåg vad Jesus hade sagt: "Innan tuppen gal i morgon bitti ska du förneka mig tre gånger."</v>
<v n="62">Då gick Petrus ut från gården och grät förtvivlat.</v>
<v n="63" t="64">Nu började vakterna som bevakade Jesus att håna honom. De band för hans ögon och slog honom med knytnävarna och frågade: "Visa nu att du är profet! Vem var det som slog dig den här gången?"</v>
<v n="65">Och de förolämpade honom på alla möjliga sätt.</v>
<v n="66">Tidigt nästa morgon, i gryningen, samlades den judiska högsta domstolen, som bestod av översteprästerna och alla de högsta religiösa ledarna i landet. Och Jesus ställdes inför detta råd.</v>
<v n="67" t="68">De frågade honom: "Är du Messias?"Han svarade: "Om jag säger ja, så kommer ni inte att tro mig eller låta mig förklara min sak.</v>
<v n="69">Men snart kommer den tid när Människosonen ska sitta på maktens tron vid den allsmäktige Gudens sida."</v>
<v n="70">Upprörda ropade då allesammans: "Påstår du att du är Guds Son?"Han svarade: "Ja, det är jag."</v>
<v n="71">"Behöver vi flera vittnen?" ropade de. "Vi har ju själva hört honom säga det."</v>
</c>
<c n="23">
<v n="1">Sedan förde hela rådet Jesus till landshövdingen Pilatus.</v>
<v n="2">De började omedelbart anklaga honom och säga: "Den här mannen hetsar upp vårt folk genom att säga att de inte ska betala skatt till den romerska staten och genom att påstå att han är vår Messias och kung."</v>
<v n="3">Då frågade Pilatus honom: "Stämmer det? Är du deras kung?Ja", svarade Jesus, "du själv säger det."</v>
<v n="4">Då vände sig Pilatus till översteprästerna och till folket och sa: "Jag kan inte finna den här mannen skyldig till något brott."</v>
<v n="5">Då blev de alldeles vilda och ropade: "Men han gör uppror mot staten överallt där han går fram, i hela landet från Galileen till Jerusalem."</v>
<v n="6">"Är han från Galileen?" frågade Pilatus.</v>
<v n="7">När de svarade ja skickade Pilatus honom till kung Herodes. Galileen lydde nämligen under Herodes, och han råkade vara i Jerusalem just då.</v>
<v n="8">Herodes blev glad över att få tillfälle att träffa Jesus. Han hade nämligen hört mycket om honom och hade hoppats att få se honom göra ett under.</v>
<v n="9">Han ställde fråga på fråga till Jesus, men Jesus svarade honom inte.</v>
<v n="10">Under tiden stod översteprästerna och de religiösa ledarna vid sidan om, och de fortsatte med sina våldsamma anklagelser.</v>
<v n="11">Till slut började Herodes och hans soldater att håna och förlöjliga Jesus. Sedan satte de på honom en kunglig mantel och skickade honom tillbaka till Pilatus.</v>
<v n="12">Den dagen blev Herodes och Pilatus vänner med varandra. Tidigare hade de varit fiender.</v>
<v n="13">Sedan kallade Pilatus samman översteprästerna, de judiska ledarna och folket</v>
<v n="14">och tillkännagav sin dom:"Ni har fört den här mannen till mig och anklagat honom för att leda ett uppror mot den romerska staten. Jag har noga förhört honom om detta, och finner honom oskyldig.</v>
<v n="15">Herodes har kommit till samma slutsats och har sänt honom tillbaka till oss. Ingenting som den här mannen har gjort ger anledning till dödsstraff.</v>
<v n="16">Därför ska jag låta piska honom och sedan släppa honom fri."</v>
<v n="17" t="18">Då började folkhopen vråla och skrika, och alla ropade med en mun: "Döda honom, och släpp Barabbas lös åt oss!"</v>
<v n="19">(Barabbas satt fängslad för mord och för att ha lett ett uppror i Jerusalem.)</v>
<v n="20">Än en gång försökte Pilatus att diskutera med dem, för han ville gärna släppa Jesus.</v>
<v n="21">Men de ropade: "Korsfäst honom, korsfäst honom!"</v>
<v n="22">Ytterligare en gång, för tredje gången, frågade han: "Varför det? Vad har han gjort? Jag har inte funnit några skäl att döma honom till döden. Jag kommer därför att piska honom och låta honom gå."</v>
<v n="23">Men de ropade ännu högre att Jesus måste dö. Deras vilda rop fick Pilatus att till slut ge med sig.</v>
<v n="24">Han dömde Jesus till döden som de krävde,</v>
<v n="25">och på deras begäran frigav han i stället Barabbas, som var anklagad för uppror och mord. Men Jesus överlämnade han åt dem, så att de kunde göra vad de ville med honom.</v>
<v n="26">På vägen till avrättningsplatsen mötte folkhopen Simon från Kyrene, som just var på väg till Jerusalem från landsbygden. Honom tvingade de att gå med och bära Jesu kors.</v>
<v n="27">Stora skaror följde efter Jesus till avrättningen, bland dem många förtvivlade och gråtande kvinnor.</v>
<v n="28">Till dem vände sig Jesus om och sa: "Jerusalems döttrar! Gråt inte över mig, utan över er själva och era barn.</v>
<v n="29">Det kommer en tid, när de kvinnor som inte har några barn ska räknas som lyckliga.</v>
<v n="30">Då ska människorna längta efter att bergen begraver dem och att höjderna gömmer dem.</v>
<v n="31">För om den oskyldige måste lida så mycket, vad kan då inte de skyldiga vänta sig?"</v>
<v n="32" t="33">Två andra brottslingar leddes också ut för att avrättas tillsammans med Jesus på en plats som kallades "Skallen". Där korsfästes de alla tre, Jesus på korset i mitten och de två brottslingarna på var sin sida om honom.</v>
<v n="34">"Far, förlåt dessa människor", bad Jesus, "för de vet inte vad de gör."Under tiden kastade soldaterna tärning om hans kläder och delade dem emellan sig.</v>
<v n="35">Folkhopen stod och tittade på, och de judiska ledarna skrattade och hånade honom. "Han var bra på att hjälpa andra", sa de. "Nu kan han hjälpa sig själv, om han verkligen är den Messias som Gud sänt."</v>
<v n="36">Också soldaterna hånade honom och räckte honom surt vin att dricka.</v>
<v n="37">Och de ropade till honom: "Om du är judarnas kung, så rädda dig själv!"</v>
<v n="38">Man hade nämligen satt upp en skylt upptill på korset. "DETTA ÄR JUDARNAS KUNG", stod det på grekiska, latin och hebreiska.</v>
<v n="39">En av de brottslingar, som hängde vid sidan av Jesus, gjorde narr av honom och sa: "Är det du som är Messias? Bevisa det då genom att rädda dig själv och oss på samma gång!"</v>
<v n="40" t="41">Men den andre brottslingen tillrättavisade honom och sa: "Har du inte respekt för Gud ens när du håller på att dö? Vi förtjänar att dö för våra brott, men den här mannen har inte gjort en enda ond handling."</v>
<v n="42">Sedan sa han: "Jesus, kom ihåg mig när du kommer till ditt rike."</v>
<v n="43">Och Jesus svarade: "Jag försäkrar dig att redan i dag ska du vara med mig i paradiset."</v>
<v n="44">Det var nu mitt på dagen, och under tre timmar blev det mörkt över hela landet fram till klockan tre.</v>
<v n="45">Solen var helt förmörkad, och plötsligt brast det tjocka förhänget, som hängde i templet, mitt itu, uppifrån och ända ner.</v>
<v n="46">Då ropade Jesus: "Far, till dig lämnar jag min ande", och med de orden dog han.</v>
<v n="47">När kaptenen för den romerska militärpluton, som hade hand om avrättningarna, såg vad som hänt, ärade han Gud och sa: "Jag är övertygad om att den här mannen var oskyldig."</v>
<v n="48">Och när folket, som hade varit åskådare till korsfästelsen, såg att Jesus var död, gick de hem förfärade.</v>
<v n="49">Men under tiden stod alla hans vänner tillsammans med kvinnorna, som hade följt med honom från Galileen, på avstånd och såg alltsammans.</v>
<v n="50" t="52">En man, som hette Josef, och som kom från Arimataia, en stad i Judeen, vände sig sedan till Pilatus och bad om att få ta hand om Jesu kropp. Han var medlem av den judiska högsta domstolen och en gudfruktig man, som hela tiden hade väntat på att Messias skulle komma, och han tog avstånd från de andra judiska ledarnas beslut och handlingar.</v>
<v n="53">Han tog ner Jesu kropp från korset och lindade in den i en lång linnesvepning och lade den i en ny, oanvänd grav, som var uthuggen i en klippa.</v>
<v n="54">Detta skedde sent på fredagseftermiddagen, just innan sabbaten skulle börja.</v>
<v n="55">Kvinnorna från Galileen följde efter honom och såg hur han lade kroppen i graven.</v>
<v n="56">Sedan gick de hem och gjorde i ordning välluktande kryddor och oljor för att balsamera honom. Men när solen gick ner och det blev sabbat höll de sig stilla i enlighet med den judiska lagens bestämmelser.</v>
</c>
<c n="24">
<v n="1">Mycket tidigt på söndagsmorgonen tog kvinnorna kryddorna med sig och gick till graven.</v>
<v n="2">Där fann de att den stora sten som hade täckt öppningen hade rullats åt sidan.</v>
<v n="3">Då gick de in i graven, men Herrens Jesu kropp var borta.</v>
<v n="4">De stod där förvirrade och visste inte vad de skulle tro. Plötsligt visade sig två män för dem, klädda i skinande vita kläder.</v>
<v n="5">Kvinnorna blev förskräckta och bugade sig djupt.Då frågade männen: "Varför letar ni i en grav efter en som lever?</v>
<v n="6" t="7">Han är inte här. Han har återvänt till livet igen! Kommer ni inte ihåg vad han sa till er i Galileen? Att Människosonen måste bli förrådd och överlämnad i onda människors händer, och att de skulle korsfästa honom, men att han skulle uppstå igen på den tredje dagen?"</v>
<v n="8">Då kom de ihåg det,</v>
<v n="9">och de skyndade sig tillbaka till Jerusalem för att tala om för lärjungarna och alla andra vad som hänt.</v>
<v n="10">Kvinnorna som gick till graven var Maria från Magdala, och Johanna och Maria, Jakobs mor, och flera andra.</v>
<v n="11">Men det de berättade lät som en saga för männen, och de trodde inte på det.</v>
<v n="12">Men Petrus sprang till graven för att se efter. Han böjde sig ned och tittade in men det enda han såg var de tomma linneförbanden. Då gick han tillbaka hem, förundrad över vad som hade hänt.</v>
<v n="13">Samma dag var två av Jesu lärjungar på väg till byn Emmaus, som ligger elva kilometer från Jerusalem.</v>
<v n="14">Medan de gick och samtalade med varandra om vad som hade hänt de senaste dagarna,</v>
<v n="15">kom plötsligt Jesus själv och gick bredvid dem.</v>
<v n="16">Men fast de såg honom var det något som hindrade dem från att känna igen honom.</v>
<v n="17">"Vad är det ni diskuterar med varandra", sa han. "Och varför är ni så bekymrade?"De stannade plötsligt, och sorgen stod skriven i deras ansikten.</v>
<v n="18">Den ene av dem, som hette Kleopas, svarade: "Du måste vara den ende i hela Jerusalem som inte har hört vad som hänt de senaste dagarna."</v>
<v n="19">"Vad är det som har hänt?" undrade han."Det som hände med Jesus, mannen från Nasaret", sa de. "Han var en profet, som gjorde stora under och var en enastående lärare, högt aktad av både Gud och människor.</v>
<v n="20">Men översteprästerna och våra religiösa ledare arresterade honom och överlämnade honom till romarna så att de kunde döma honom till döden, och nu har de korsfäst honom.</v>
<v n="21">Vi hoppades att han var Messias, han som skulle komma för att befria Israel.Och till råga på allt detta som hände för tre dagar sedan,</v>
<v n="22" t="23">gick några kvinnor tidigt i morse till graven, och de kom tillbaka och berättade att hans kropp inte längre fanns där. De hade sett änglar, som sa till dem att Jesus lever!</v>
<v n="24">Några av oss rusade dit för att se efter, och faktum är att Jesu kropp var borta, precis som kvinnorna hade sagt. Men Jesus såg de inte."</v>
<v n="25">Då sa Jesus till dem: "Vad lite ni fattar! Och vad svårt ni har för att tro allt det som profeterna har sagt i Skriften.</v>
<v n="26">Har inte profeterna klart förutsagt att Messias måste genomlida allt detta innan han går in i sin härlighet?"</v>
<v n="27">Sedan citerade Jesus stycke efter stycke från Skrifterna för dem, från Första Moseboken till och med Profeterna, och han förklarade vad de olika avsnitten sa om honom själv.</v>
<v n="28">När de närmade sig Emmaus och slutet på vandringen såg de att han tänkte gå vidare.</v>
<v n="29">Då bad de honom stanna kvar över natten tillsammans med dem, eftersom det började bli mörkt. Därför följde han med och stannade hos dem.</v>
<v n="30">När de sedan satte sig ner för att äta bad han Gud välsigna brödet och tog sedan ett stycke och bröt det och räckte till dem.</v>
<v n="31">Och plötsligt var det som om deras ögon öppnats och de kände igen honom, men i samma ögonblick försvann han.</v>
<v n="32">Då sa de till varandra: Kände vi det inte som en eld i våra hjärtan när han talade med oss under vandringen och förklarade Skriften för oss.</v>
<v n="33" t="34">Och utan att förlora någon tid skyndade de sig tillbaka till Jerusalem. Där var de elva lärjungarna och de andra som följde Jesus samlade, och de tog emot dem med orden: "Herren har verkligen uppstått! Han har visat sig för Petrus!"</v>
<v n="35">Då berättade de två männen om hur Jesus hade visat sig för dem när de gick på vägen till Emmaus, och hur de känt igen honom då han bröt brödet.</v>
<v n="36">Och medan de berättade om det stod plötsligt Jesus där mitt ibland dem och sa: "Min frid är med er."</v>
<v n="37">Men allesammans blev fruktansvärt rädda, eftersom de trodde att det var ett spöke.</v>
<v n="38">"Varför är ni rädda?" frågade Jesus. "Varför tvivlar ni på att det verkligen är jag?</v>
<v n="39">Se på mina händer och se på mina fötter! Ni kan själva se att det är jag. Känn på mig! Om jag var ett spöke så skulle jag ju inte ha någon kropp."</v>
<v n="40">Medan han talade visade han dem sina händer och fötter så att de kunde se märkena efter spikarna.</v>
<v n="41">Fortfarande stod de där tveksamma, fyllda av både glädje och tvivel.Då frågade han dem: "Har ni något att äta?"</v>
<v n="42">De gav honom en bit stekt fisk,</v>
<v n="43">och han åt den medan de såg på.</v>
<v n="44">Sedan sa han till lärjungarna: "Kommer ni inte ihåg att när jag var med er förut, berättade jag för er att allt som var skrivet om mig av Mose och av profeterna och i psalmerna måste gå i uppfyllelse?"</v>
<v n="45">Sedan öppnade han deras sinnen så att de äntligen förstod alla dessa skriftställen.</v>
<v n="46">Och han sa: "Ja, ni kan se att det är förutsagt sedan länge att Messias måste lida och dö och uppstå igen från de döda på den tredje dagen.</v>
<v n="47">Alla folk ska få höra att det finns förlåtelse från synden för var och en som omvänder sig. Förkunna det först i Jerusalem.</v>
<v n="48">Ni har varit vittnen till detta, och ni ska föra det vidare till andra.</v>
<v n="49">Och jag ska sända den helige Ande till er, precis som min Far lovade. Börja inte berätta för andra om detta ännu, utan stanna här i Jerusalem tills den helige Ande kommer och fyller er med kraft från himlen."</v>
<v n="50">Sedan tog Jesus dem med sig ut på vägen till Betania. Där tog han avsked av dem och sträckte upp sina händer mot himlen och välsignade dem.</v>
<v n="51">Och medan Gud tog honom till sig upp i himlen</v>
<v n="52">föll lärjungarna ner och hyllade honom. Sedan återvände de till Jerusalem fyllda av glädje,</v>
<v n="53">och de var ständigt i templet och lovprisade Gud.</v>
</c>
</b>
<b n="Johannes">
<c n="1">
<v n="1">Innan något hade skapats fanns Guds eviga ord - Kristus.</v>
<v n="2">Han har alltid funnits till och är Gud.</v>
<v n="3">Han skapade allt som finns, och ingenting finns som inte han har skapat.</v>
<v n="4">Allt liv kommer från honom, och hans liv är hela mänsklighetens ljus.</v>
<v n="5">Han är det ljus som lyser i mörkret, och mörkret kan aldrig utsläcka det.</v>
<v n="6" t="7">Gud sände Johannes döparen för att vittna om att Jesus Kristus är det verkliga ljuset.</v>
<v n="8">Johannes var inte själv ljuset. Han var bara ett vittne som skulle göra ljuset känt.</v>
<v n="9">Efter honom kom Kristus, som är det verkliga ljuset, för att lysa för alla människor i hela världen.</v>
<v n="10">Men fastän han hade skapat världen, kände världen inte igen honom när han kom.</v>
<v n="11" t="12">Inte ens i sitt eget land och bland sitt eget folk, judarna, blev han erkänd. Bara några få välkomnade och tog emot honom. Men åt alla som tog emot honom, gav han rätt att bli barn till Gud. Allt de behövde göra var att lita på att han kunde frälsa dem.</v>
<v n="13">Alla som tror detta föds på nytt, inte genom en vanlig födelse på grund av människors känslor eller planer, utan på grund av Guds vilja.</v>
<v n="14">Och Kristus blev människa och levde bland oss här på jorden. Han var full av kärlek, förlåtelse och sanning. Och några av oss har sett hans härlighet, den härlighet som tillhör den himmelske Faderns ende Son.</v>
<v n="15">Johannes vittnade för människorna om Jesus och sa till dem: "Han är den som jag talade om när jag sa: 'Det kommer en som betyder mer än jag, för han fanns till innan jag blev född.'"</v>
<v n="16">Vi har alla fått del av de rikedomar som han har fört med sig till oss, och vi har gång på gång fått uppleva hans nåd.</v>
<v n="17">Mose gav oss lagen med dess stränga krav, men Jesus Kristus har också gett oss den kärleksfulla förlåtelsen.</v>
<v n="18">Ingen har någonsin sett Gud, men hans ende Son har naturligtvis gjort det, för han står Fadern nära och har genom sitt liv visat oss vem Fadern är.</v>
<v n="19">De judiska ledarna sände ut präster och tempeltjänare från Jerusalem för att fråga Johannes om han påstod sig vara Messias.</v>
<v n="20">Men han nekade blankt till det. "Jag är inte Kristus", sa han.</v>
<v n="21">"Vem är du då?" frågade de. "Är du Elias?Nej", svarade han."Är du profeten?Nej."</v>
<v n="22">"Vem är du då? Tala om det, så att vi kan svara dem som har sänt oss hit. Vad säger du själv?"</v>
<v n="23">Då svarade Johannes: "Profeten Jesaja har redan sagt det: 'Jag är en röst som ropar i den öde öknen: Röj undan hindren på vägen, så att Herren kan komma!'"</v>
<v n="24" t="25">De som hade skickats ut och som också var fariseer frågade nu: "Varför döper du om du inte är Messias eller Elias eller profeten?"</v>
<v n="26">Johannes svarade dem: "Jag döper bara i vatten, men här bland folket lever redan en som ni inte känner.</v>
<v n="27">Han ska fortsätta där jag slutar. Jag är inte ens värd att vara hans slav."</v>
<v n="28">Detta hände i Betania, en by på andra sidan Jordanfloden, där Johannes döpte.</v>
<v n="29">Dagen därpå såg Johannes Jesus komma och då ropade han: "Se, där kommer Guds lamm, som tar bort alla människors synd.</v>
<v n="30">Han är den som jag talade om när jag sa: 'Snart kommer en man som fanns före mig. Han står långt över mig.'</v>
<v n="31">Jag visste inte på förhand vem han var, men min uppgift är att döpa i vatten och göra honom känd för Israels folk."</v>
<v n="32">Sedan beskrev Johannes hur han hade sett den helige Ande komma ner från himlen som en duva och stanna kvar över Jesus.</v>
<v n="33">"Jag visste inte att det var just han", sa Johannes igen, "men då Gud sände mig för att döpa, sa han till mig: 'När du ser den helige Ande sänka sig ner och stanna kvar över någon, så vet du att han är den som döper i helig Ande.'</v>
<v n="34">Jag såg det hända med denne man, och därför kan jag vittna om att han är Guds Son."</v>
<v n="35">Nästa dag stod Johannes tillsammans med två av sina lärjungar på samma ställe när Jesus kom gående förbi.</v>
<v n="36">Johannes följde honom med blicken och sa sedan: "Se, där är Guds lamm!"</v>
<v n="37">När de båda lärjungarna hörde det följde de efter Jesus.</v>
<v n="38">Jesus vände sig då om och såg att de följde honom. "Vad vill ni?" frågade han dem."Herre", svarade de, "var bor du?"</v>
<v n="39">"Kom och se efter", sa han. Då gick de med honom till den plats där han bodde, och stannade hos honom från klockan fyra på eftermiddagen till kvällen.</v>
<v n="40">En av dessa män var Andreas, Simon Petrus bror.</v>
<v n="41">Det första Andreas gjorde var att gå ut och leta reda på sin bror Petrus. Då han fann honom sa han: "Vi har funnit Messias!" Messias betyder Kristus.</v>
<v n="42">Och han tog Petrus med sig till Jesus.Jesus såg ett ögonblick på Petrus och sa: "Du är Simon, Johannes son. Du ska heta Petrus. Det betyder klippan."</v>
<v n="43">Nästa dag tänkte Jesus gå till Galileen. Då träffade han Filippos och sa till honom: "Följ med mig."</v>
<v n="44">Filippos var från Betsaida, Andreas och Petrus hemstad.</v>
<v n="45">Filippos gick då för att söka reda på Natanael och sa till honom: "Äntligen har vi funnit Messias, den man som Mose och profeterna talar om! Han heter Jesus och är son till Josef från Nasaret."</v>
<v n="46">"Nasaret!" utropade Natanael. "Kan något gott komma därifrån?Kom och se själv", svarade Filippos.</v>
<v n="47">När de närmade sig, sa Jesus: "Här kommer en ärlig och uppriktig människa, en äkta israelit."</v>
<v n="48">"Känner du mig?" undrade Natanael.Jesus svarade: "Jag såg dig under fikonträdet innan Filippos fick tag på dig."</v>
<v n="49">Natanael svarade: "Herre, du är Guds Son, Israels kung!"</v>
<v n="50">Jesus frågade honom: "Tror du allt detta bara för att jag sa att jag såg dig under fikonträdet? Du kommer att få större bevis än så.</v>
<v n="51">Du ska till och med få se himlen öppen och Guds änglar stiga ner och stiga upp mellan Gud och Människosonen."</v>
</c>
<c n="2">
<v n="1">Två dagar senare var Jesu mor Maria gäst vid ett bröllop i staden Kana i Galileen,</v>
<v n="2">och Jesus och hans lärjungar var också inbjudna.</v>
<v n="3">Mitt under bröllopsfesten tog vinet slut. Maria gick då till Jesus och berättade det för honom.</v>
<v n="4">"Varför kommer du och säger det till mig", svarade han. "Än har inte tiden kommit då jag ska träda fram offentligt."</v>
<v n="5">Trots det sa hans mor till tjänarna: "Gör precis som han säger."</v>
<v n="6">I huset fanns sex stora stenkrukor. De användes vid de judiska reningsceremonierna och rymde omkring hundra liter var.</v>
<v n="7" t="8">Jesus bad tjänarna att fylla dem med vatten. När detta var gjort sa han: "Häll upp lite och ge det till hovmästaren."</v>
<v n="9">Hovmästaren smakade på vattnet som nu hade förvandlats till vin. Men eftersom han inte visste varifrån det kom - bara tjänarna kände till det - kallade han på brudgummen.</v>
<v n="10">"Det här är ett utsökt vin", sa han. "Du gör minsann inte som alla andra. I vanliga fall serverar ju värden det bästa vinet först, och när alla så småningom är belåtna tar man fram det sämre. Men du har sparat det bästa till sist."</v>
<v n="11">Med detta under i Kana i Galileen visade Jesus för första gången offentligt sin gudomliga makt, och det gjorde att hans lärjungar trodde att han verkligen var Messias.</v>
<v n="12">Efter bröllopet gick Jesus till Kafarnaum för att vara tillsammans med sin mor, sina bröder och lärjungar under några dagar.</v>
<v n="13">När tiden för det årliga påskfirandet närmade sig gick Jesus upp till Jerusalem.</v>
<v n="14">På tempelområdet fick han se dem som satt och växlade pengar bakom sina bord, och affärsmän som sålde boskap, får och duvor som skulle användas till offer.</v>
<v n="15">Jesus gjorde då en piska av några repstumpar och drev ut dem allesammans. Han körde ut fåren och oxarna, och välte omkull borden med pengarna.</v>
<v n="16">Sedan gick han till männen som sålde duvor och sa till dem: "Ta ert pick och pack och försvinn härifrån! Och gör inte min Fars hus till en marknadsplats!"</v>
<v n="17">Då kom hans lärjungar ihåg profetian från Skriften: "Omsorgen om Guds hus ska förtära mig som en eld."</v>
<v n="18">"Vad har du för rätt att köra ut dem?" frågade de judiska ledarna Jesus. "Om Gud har gett dig denna makt, gör då ett under och bevisa det."</v>
<v n="19">"Javisst", svarade Jesus. "Riv detta tempel, så ska jag bygga upp det igen på tre dagar."</v>
<v n="20">"Va!" ropade de. "Det har tagit fyrtiosex år att bygga det här templet, och du kan göra det på tre dagar."</v>
<v n="21">Men med "templet" menade han sin kropp.</v>
<v n="22">När han sedan uppstod från de döda kom lärjungarna ihåg att han hade sagt detta. Då förstod de att detta ord från Skriften verkligen handlade om honom och hade uppfyllts genom honom.</v>
<v n="23">På grund av de under han gjorde i Jerusalem under påskhögtiden blev många människor övertygade om att han verkligen var Messias.</v>
<v n="24" t="25">Men Jesus litade inte på dem, för han kände deras innersta och ingen behövde tala om för honom hur opålitlig den mänskliga naturen är.</v>
</c>
<c n="3">
<v n="1">En kväll efter mörkrets inbrott kom en av judarnas ledare, en farisé som hette Nikodemos,</v>
<v n="2">för att samtala med Jesus. "Herre", sa han, "alla vet att Gud har sänt dig för att undervisa oss. Dina under är tillräckliga bevis för detta."</v>
<v n="3">Jesus svarade: "Jag ska säga dig något mycket viktigt: Om du inte blir född på nytt kan du aldrig komma in i Guds rike."</v>
<v n="4">"Född på nytt!" utropade Nikodemos. "Vad menar du? Hur kan en gammal man komma in i sin mor och födas en gång till?"</v>
<v n="5">Jesus svarade: "Vad jag verkligen försöker att få dig att förstå är detta: Om du inte blir född av vatten och ande kan du inte komma in i Guds rike.</v>
<v n="6">Människor kan bara frambringa mänskligt liv, men den helige Ande ger nytt liv från himlen.</v>
<v n="7">Förvåna dig därför inte över mitt påstående att du måste födas på nytt.</v>
<v n="8">På samma sätt som du hör vinden, men inte kan säga varifrån den kommer eller vart den tar vägen, på samma sätt är det med varje människa som är född av Anden."</v>
<v n="9">"Vad menar du?" frågade Nikodemos.</v>
<v n="10" t="11">Jesus svarade: "Du är ju en ansedd judisk lärare, och ändå förstår du inte detta. Jag talar om för dig vad jag vet och har sett, och ändå tror du mig inte.</v>
<v n="12">Men om du inte ens kan tro mig när jag berättar för dig om sådant som händer här bland människorna, hur ska du då kunna tro när jag talar om det som händer i himlen?</v>
<v n="13">För ingen människa har varit i himlen, bara Människosonen som kommit ner till jorden.</v>
<v n="14">Och så som Mose hängde upp kopparormen på en påle i öknen, på samma sätt måste jag bli upphängd på en påle,</v>
<v n="15">så att alla som tror på mig kan få evigt liv.</v>
<v n="16">För Gud älskade människorna så mycket att han gav dem sin ende Son, för att de som tror på honom inte ska gå under utan ha evigt liv.</v>
<v n="17">Gud sände inte sin Son till världen för att döma dem utan för att rädda dem.</v>
<v n="18">De som tror på honom blir inte dömda. Men de som inte tror på honom är redan dömda för att de inte tror på Guds ende Son.</v>
<v n="19">Och domen är grundad på detta faktum: ljuset från himlen kom till människorna, men de älskade mörkret mer än ljuset för deras handlingar var onda.</v>
<v n="20">De hatade det himmelska ljuset, eftersom de ville synda i mörkret. De höll sig borta från ljuset för de var rädda att deras synder skulle avslöjas.</v>
<v n="21">Men de som däremot gör vad som är rätt, kommer med glädje till ljuset för att alla ska kunna se att de gör vad Gud vill."</v>
<v n="22">Sedan lämnade Jesus Jerusalem tillsammans med sina lärjungar och gick till Judeen där de stannade en tid och döpte.</v>
<v n="23" t="24">Vid den tiden var Johannes döparen ännu inte fängslad utan döpte vid Ainon, nära Salim, där det fanns gott om vatten. Och många människor kom till honom för att bli döpta.</v>
<v n="25">En dag började en judisk man diskutera med Johannes lärjungar om reningsföreskrifterna.</v>
<v n="26">Då gick lärjungarna till Johannes och sa: "Mästare, mannen som du mötte på andra sidan Jordanfloden, den du sa var Messias, döper också och alla går till honom i stället för att komma till oss."</v>
<v n="27">Johannes svarade: "Gud i himlen bestämmer varje människas uppgift.</v>
<v n="28">Min uppgift är att röja väg för denne man så att alla kan komma till honom. Ni vet själva att jag klart och tydligt sagt till er att jag inte är Messias. Jag är här för att bana väg för honom, det är allt.</v>
<v n="29">Människorna dras naturligtvis till den som de finner mest intressant - som bruden dras till brudgummen. Och brudgummens vän, som står vid sidan om är glad för hans skull. Jag är brudgummens vän och jag gläder mig verkligen.</v>
<v n="30">Det är som det ska att han blir större och större och jag mindre och mindre.</v>
<v n="31">Han har kommit från himlen och är därför större än alla andra. Jag kommer från jorden, och mitt förstånd är begränsat till det jordiska.</v>
<v n="32">Han talar om vad han har sett och hört, men det är bara några få som tror vad han talar om!</v>
<v n="33" t="34">De som tror honom upptäcker att allt vad Gud har sagt är sant. Denne man, som är sänd av Gud, talar Guds ord. Gud har gett honom sin Ande i obegränsat mått.</v>
<v n="35">Fadern älskar honom därför att han är hans Son, och han har gett honom allt som finns.</v>
<v n="36">Och alla som tror på Guds Son har evigt liv. De som inte tror och lyder honom kommer aldrig att se himlen, utan Guds vrede drabbar dem."</v>
</c>
<c n="4">
<v n="1">När Jesus fick veta att fariseerna hade hört att flera kom till honom än till Johannes för att döpas och bli lärjungar -</v>
<v n="2">Jesus döpte dem inte själv utan lärjungarna gjorde det -</v>
<v n="3">lämnade han Judeen och återvände till Galileen.</v>
<v n="4">På vägen dit var han tvungen att gå genom Samarien.</v>
<v n="5" t="6">När han mitt på dagen närmade sig staden Sykar kom han till Jakobs brunn, som ligger på den mark som Jakob gav sin son Josef. Jesus var trött av den långa vandringen och satte sig vid brunnen.</v>
<v n="7">Efter en stund kom en samarisk kvinna för att hämta vatten och Jesus bad henne att få lite att dricka.</v>
<v n="8">Han var ensam just då för lärjungarna hade gått in till staden för att köpa mat.</v>
<v n="9">Hon blev förvånad över att en jude bad en samarisk kvinna som henne om vatten. Judarna brukade inte ens vilja ha något med dem att göra.</v>
<v n="10">Han svarade: "Om du bara visste vilken underbar gåva Gud har i beredskap åt dig, och om du anade vem jag är, skulle du i stället be mig om det vatten som leder till liv."</v>
<v n="11">"Men du har ju varken rep eller hink", sa hon, "och det här är en mycket djup brunn. Varifrån ska du få det vattnet?</v>
<v n="12">Du är väl inte större än vår förfader Jakob? Kan du ge mig bättre vatten än det som han och hans söner och boskap tyckte så mycket om?"</v>
<v n="13">Jesus svarade att de som dricker av det vattnet snart blir törstiga igen.</v>
<v n="14">"Men det vatten jag ger dem", sa han, "blir en ständig källa som väller fram inom dem och som alltid flödar med evigt liv."</v>
<v n="15">"Herre", sa kvinnan. "Ge mig lite av det vattnet. Sedan behöver jag aldrig vara törstig mer och gå den långa vägen hit ut varje dag."</v>
<v n="16">"Gå och hämta din man", sa Jesus till henne.</v>
<v n="17" t="18">"Men jag är ju inte gift", svarade hon."Alldeles riktigt", sa Jesus. "Du har haft fem män, och du är inte heller gift med den man som du bor ihop med nu. Du kunde inte sagt ett sannare ord."</v>
<v n="19">"Herre", sa kvinnan. "Du måste vara en profet.</v>
<v n="20">Men säg mig hur kommer det sig att ni judar påstår att Jerusalem är den enda plats där man ska fira gudstjänst, medan vi samarier menar att det ska ske här på det berg där våra förfäder firade sina gudstjänster?"</v>
<v n="21" t="22">,</v>
<v n="23" t="24">Jesus förklarade: "Den tid kommer när människor inte längre behöver diskutera om de ska be till Fadern här på detta berg eller i Jerusalem. Det är inte var man ber som är det viktiga, utan hur man ber. Frågan är om vår bön är andlig och äkta? För Gud är Ande. Det är så Gud vill att vi ska be. Men ni samarier vet så lite om honom, ni vet inte hur ni ska be, men vi judar känner honom väl, för frälsningen kommer till världen genom judarna."</v>
<v n="25">Kvinnan sa: "Ja, jag vet att Messias ska komma en gång, den som de kallar Kristus, och när han kommer ska han förklara alltsammans för oss."</v>
<v n="26">Då sa Jesus till henne: "Det är jag som är Messias."</v>
<v n="27">Just då kom lärjungarna tillbaka. De blev förvånade när de såg att han talade med en kvinna, men ingen av dem frågade honom varför eller vad de samtalade om.</v>
<v n="28" t="29">Då lämnade kvinnan sin vattenkruka vid brunnen och sprang tillbaka till staden och ropade till alla: "Kom och träffa en man som har berättat för mig om allt vad jag har gjort! Jag undrar om inte han är Messias?"</v>
<v n="30">Och folk strömmade nyfikna ut från staden för att få se honom.</v>
<v n="31">Under tiden ville lärjungarna ge Jesus någonting att äta,</v>
<v n="32">men han tackade nej och sa: "Jag har mat som ni inte känner till."</v>
<v n="33">Lärjungarna sa då till varandra: "Vem har gett honom mat?"</v>
<v n="34">Då förklarade Jesus: "Min mat är att göra hans vilja som har sänt mig och att utföra hans uppdrag.</v>
<v n="35">Tror ni inte att man börjar skörda förrän om fyra månader när sommaren är slut? Se er omkring. Stora fält är mogna och färdiga att skördas.</v>
<v n="36">Skördearbetarna som för människor till evigt liv ska få god lön. Vilken glädje väntar inte både den som sår och den som skördar!</v>
<v n="37">För det är sant att en sår och en annan skördar.</v>
<v n="38">Jag sänder ut er att skörda där ni inte har sått. Andra har utfört arbetet och ni får bärga skörden."</v>
<v n="39">Många människor i staden Sykar trodde nu att Jesus var Messias därför att kvinnan sagt: "Han visste allt om mig."</v>
<v n="40" t="41">När de kom till brunnen för att se honom bad de honom att stanna kvar hos dem. Det gjorde han också under två dagar, och det var tillräckligt för att ännu fler skulle komma till tro när de lyssnade på honom.</v>
<v n="42">Sedan sa de till kvinnan: "Nu tror vi därför att vi själva har hört honom, inte på grund av vad du berättade för oss. Han är verkligen världens Frälsare."</v>
<v n="43" t="44">Två dagar senare fortsatte Jesus till Galileen. Han hade själv sagt: "En profet blir hedrad överallt utom i sin egen hemtrakt."</v>
<v n="45">Men galileerna tog emot honom med öppna armar för de hade varit i Jerusalem under påskhögtiden och sett en del av hans under.</v>
<v n="46" t="47">Under vandringen genom Galileen kom han till staden Kana där han en gång hade förvandlat vatten till vin. En regeringstjänsteman, som bodde i staden Kafarnaum, hade en son som var svårt sjuk. När han hörde att Jesus hade kommit från Judeen och var på väg genom Galileen gick han till Kana. Där träffade han Jesus och han bad honom följa med till Kafarnaum och bota pojken som låg döende.</v>
<v n="48">Jesus frågade: "Kan ni verkligen inte tro på mig, om ni inte ständigt får se under?"</v>
<v n="49">Men mannen bad: "Herre, kom med innan min pojke dör."</v>
<v n="50">Då sa Jesus till honom: "Gå hem igen. Din son är botad." Mannen trodde på vad Jesus sa och begav sig hem.</v>
<v n="51">Medan han var på väg möttes han av några av sina tjänare med nyheten att allt var väl och att pojken hade blivit frisk.</v>
<v n="52">Han frågade dem då när han hade börjat må bättre. De svarade: "I går eftermiddag vid ettiden försvann plötsligt febern."</v>
<v n="53">Då förstod fadern att det hänt i samma ögonblick som Jesus hade sagt till honom: "Din son är botad." Och regeringstjänstemannen och hela hans familj blev övertygade om att Jesus var Messias.</v>
<v n="54">Detta var det andra under Jesus gjorde i Galileen sedan han hade kommit dit från Judeen.</v>
</c>
<c n="5">
<v n="1">En tid senare återvände Jesus till Jerusalem för att delta i en av de religiösa högtiderna.</v>
<v n="2">Inne i staden, nära Fårporten, fanns Betesdadammen som omgavs av täckta terrasser och fem pelargångar.</v>
<v n="3">Många lama, blinda och andra handikappade låg på terrasserna och väntade på att vattnet skulle komma i rörelse.</v>
<v n="4">(En Herrens ängel kom nämligen nu och då ner och rörde upp vattnet, och den som sedan först steg ner i det blev botad.)</v>
<v n="5">En av männen som låg där hade varit förlamad i trettioåtta år.</v>
<v n="6">När Jesus såg honom och tänkte på hur länge han hade varit sjuk, frågade han honom: "Vill du bli frisk?"</v>
<v n="7">"Det är omöjligt", sa mannen. "Jag har ingen som hjälper mig ner i dammen när vattnet kommer i rörelse. Innan jag hinner ner kommer alltid någon annan före mig."</v>
<v n="8">Jesus sa då till honom: "Res dig upp, rulla ihop din sovmatta och gå hem!"</v>
<v n="9">Men det var på en sabbat som detta under hände,</v>
<v n="10">och därför protesterade de judiska ledarna. "Du får inte arbeta på sabbaten", sa de till mannen som blivit botad. "Det är förbjudet att bära den där sovmattan!"</v>
<v n="11">"Han som botade mig sa till mig att göra det", svarade han.</v>
<v n="12">"Vem var det?" frågade de.</v>
<v n="13">Mannen visste det inte, och Jesus hade försvunnit i trängseln.</v>
<v n="14">Senare träffade Jesus mannen i templet och sa då till honom: "Nu är du frisk. Synda inte mera, för då kommer något ännu värre att hända dig."</v>
<v n="15">Då gick mannen till de judiska ledarna och talade om för dem att det var Jesus som hade botat honom.</v>
<v n="16">Från och med nu började de att förfölja Jesus, eftersom han till och med botade sjuka på sabbaten.</v>
<v n="17">Men Jesus sa till dem: "Min Far gör hela tiden det som är gott och jag följer bara hans exempel."</v>
<v n="18">Då blev de judiska ledarna ännu mer ivriga att döda honom. De menade att han hade brutit både mot sabbatslagarna och talat om Gud som sin Far. På det sättet hade han jämställt sig med Gud.</v>
<v n="19">Men Jesus svarade dem: "Sonen kan inte göra något av sig själv. Han gör bara vad han ser Fadern göra, och det Fadern gör det gör också Sonen.</v>
<v n="20">För Fadern älskar Sonen och visar honom allt han gör. Och han ska låta Sonen göra ännu större under, så stora att ni häpnar.</v>
<v n="21">Han ska till och med uppväcka vem han vill från de döda på samma sätt som Fadern gör det.</v>
<v n="22">Och Fadern har överlåtit åt Sonen att döma över allt,</v>
<v n="23">för att alla ska ära Sonen på samma sätt som de ärar Fadern. Men om ni vägrar att ära Guds Son, som han har sänt till er, ärar ni inte heller Fadern.</v>
<v n="24">Jag lovar er att den som lyssnar till mina ord och tror på Gud som har sänt mig, han har evigt liv och kommer aldrig att dömas för sina synder, utan har redan gått över från döden till livet.</v>
<v n="25">Och jag försäkrar er att den tid kommer, ja den är faktiskt redan här, när de döda ska höra Guds Sons röst, och de som lyssnar ska leva.</v>
<v n="26">Fadern har liv i sig själv, och han har också gett Sonen liv i sig själv.</v>
<v n="27">Och han har gett honom rätt att döma människornas alla synder, därför att han är Människosonen.</v>
<v n="28">Bli inte förvånade. Tiden är verkligen inne när alla de döda ska höra Guds Sons röst</v>
<v n="29">och stå upp igen - de som har gjort gott till evigt liv och de som levt i ondska till dom.</v>
<v n="30">Men jag dömer ingen utan att lyssna till min Far. Och min dom är absolut rättvis. Jag dömer inte efter min egen vilja utan efter Guds. Det är ju han som har sänt mig.</v>
<v n="31">När jag påstår något om mig själv så tror man mig inte,</v>
<v n="32" t="33">men också Johannes döparen påstår detta om mig. Ni har hört honom predika, och jag kan försäkra er att det han säger om mig är sant.</v>
<v n="34">För min del behöver jag inte något vittnesbörd av människor, utan jag säger detta för att ni ska tro mig och bli frälsta.</v>
<v n="35">Johannes var ett skinande ljus som lyste klart under en tid, och det ljuset hade ni alla stor glädje av.</v>
<v n="36">Men om mig vittnar det som har större kraft än Johannes vittnesbörd. Se på de under jag gör! Min Far har gett mig i uppdrag att göra dem och de bevisar att han har sänt mig.</v>
<v n="37">Och Fadern själv har också vittnat om mig, även om han inte visat sig personligen för er eller talat direkt till er.</v>
<v n="38">Men hans ord gör inte intryck på er, och ni vill inte tro på den som är sänd till er med Guds budskap.</v>
<v n="39">Ni forskar i Skrifterna för ni tror att de ger er evigt liv. Men Skrifterna pekar på mig och</v>
<v n="40">ändå vill ni inte komma till mig så att jag får ge er evigt liv.</v>
<v n="41" t="42">Vad ni tycker spelar egentligen ingen roll för jag vet att ni inte har Guds kärlek inom er.</v>
<v n="43">Jag vet det för jag har kommit till er för att representera min Far, och ni vägrar att ta emot mig. Däremot tar ni genast emot dem som inte är sända av honom, utan bara representerar sig själva.</v>
<v n="44">Inte undra på att ni inte kan tro för ni ärar gärna varandra, men bryr er inte om den ära som kommer från den ende Guden!</v>
<v n="45">Ändå är det inte jag som ska anklaga er för detta inför min Far. Mose kommer att göra det! Ja, just Mose, till vars lagar ni ställer ert hopp om himlen.</v>
<v n="46">Om ni verkligen trodde på Mose så skulle ni också tro det jag säger, för det är om mig han har skrivit.</v>
<v n="47">Men eftersom ni inte tror på vad han skrev, så är det inte att undra på att ni inte heller tror på mig."</v>
</c>
<c n="6">
<v n="1">Sedan for Jesus över till andra sidan av Galileiska sjön. Den kallas också Tiberiassjön.</v>
<v n="2" t="3">,</v>
<v n="4" t="5">Och en stor folkmassa följde honom vart han gick för att se honom bota de sjuka. Då gick Jesus upp på ett berg och satte sig där med sina lärjungar. Det var dagarna före påsk, judarnas stora högtid.När Jesus såg sig omkring och märkte att så mycket folk följt efter vände han sig till Filippos och sa: "Filippos, var kan vi köpa bröd så att alla dessa människor får något att äta?"</v>
<v n="6">Han prövade Filippos, men själv visste han naturligtvis vad han skulle göra.</v>
<v n="7">Filippos svarade: "Det skulle kosta en förmögenhet och ändå skulle de inte bli mätta."</v>
<v n="8" t="9">Då lade sig Andreas, Petrus yngre bror, i samtalet och sa: "Det finns en pojke här med fem kornbröd och ett par fiskar. Men det räcker ju inte åt så många människor."</v>
<v n="10">"Säg åt alla att sätta sig", befallde Jesus. Och allesammans slog sig ner på grässluttningen, enbart männen var omkring fem tusen.</v>
<v n="11">Sedan tog Jesus bröden och tackade Gud och delade ut dem till folket. Därefter gjorde han likadant med fiskarna. Och alla åt och blev mätta.</v>
<v n="12">"Samla nu ihop det som blev över så att inget förstörs", uppmanade Jesus sedan sina lärjungar.</v>
<v n="13">Och det blev tolv fyllda korgar.</v>
<v n="14">När folket fattade vilket stort under som inträffat ropade de: "Han måste vara profeten, som vi väntar på!"</v>
<v n="15">Men när Jesus såg att de ville föra honom med sig med våld och göra honom till kung, drog han sig undan i ensamhet högre upp i bergen.</v>
<v n="16">På kvällen gick hans lärjungar ner till sjön och väntade på honom där.</v>
<v n="17">Men när mörkret föll och Jesus ännu inte hade kommit tillbaka, steg de i en båt och for ut på sjön i riktning mot Kafarnaum.</v>
<v n="18" t="19">Ganska snart blåste det upp, och sjögången blev häftig. De var omkring en halvmil från land. Plötsligt fick de se Jesus. Han gick på vattnet! Då blev de oerhört rädda,</v>
<v n="20">men han ropade till dem och sa till dem att inte vara oroliga.</v>
<v n="21">Då lät de honom komma upp i båten, och i samma ögonblick var båten framme vid den plats som de skulle till.</v>
<v n="22" t="23">Nästa morgon samlades folket igen på andra sidan sjön för att se och höra Jesus. De visste nämligen att han och lärjungarna hade kommit dit tillsammans, men att lärjungarna farit därifrån i sin båt och lämnat honom kvar. Flera småbåtar från Tiberias hade lagt till i närheten,</v>
<v n="24">och när folket såg att varken Jesus eller lärjungarna var där, steg de i båtarna och for över sjön till Kafarnaum för att leta efter honom.</v>
<v n="25">När de fann honom där frågade de: "Herre, hur kom du hit?"</v>
<v n="26">Jesus svarade: "Jag vet varför ni kommer till mig. Det är därför att jag gav er mat så att ni blev mätta, inte därför att ni förstod det under jag gjorde.</v>
<v n="27">Men tänk inte bara på det som ni behöver för det dagliga livet. Nej, använd era krafter till att söka det eviga livet som jag, Människosonen, kan ge er. För Gud, Fadern, har sänt mig just för detta syfte."</v>
<v n="28">De svarade: "Hur ska vi leva för att göra Guds vilja?"</v>
<v n="29">Jesus sa: "Guds vilja är att ni tror på den som han har sänt."</v>
<v n="30" t="31">De svarade: "Du måste visa oss fler under om du vill att vi ska tro att du är Messias. Ge oss bröd varje dag, precis som våra förfäder fick när de vandrade genom öknen. Eller som Skriften säger: 'Mose gav dem bröd från himlen.'"</v>
<v n="32">Jesus svarade: "Det var inte Mose som gav dem brödet. Min Far gjorde det, och nu erbjuder han er det sanna brödet från himlen.</v>
<v n="33">Det brödet är den som är sänd av Gud från himlen, och han ger liv åt världen."</v>
<v n="34">"Herre", sa de, "ge oss det brödet varje dag!"</v>
<v n="35">Jesus svarade: "Jag är livets bröd. Ingen som kommer till mig ska någonsin bli hungrig igen. Och den som tror på mig behöver aldrig bli törstig.</v>
<v n="36">Men problemet är, som jag sagt till er tidigare, att ni inte ens tror det som ni ser med egna ögon.</v>
<v n="37">Alla människor som min Far ger mig, kommer till mig, och jag kommer aldrig att visa bort dem.</v>
<v n="38">För jag har kommit hit från himlen för att göra Guds vilja, inte min egen. Det är Gud som har sänt mig.</v>
<v n="39">Och hans vilja är att jag inte ska förlora en enda av alla dem som han har gett mig, utan att jag ska uppväcka dem till evigt liv på den yttersta dagen.</v>
<v n="40">För det är min Fars vilja att alla som ser Sonen och tror på honom ska ha evigt liv. Och jag ska uppväcka dem på den yttersta dagen."</v>
<v n="41">Då började judarna kritisera honom därför att han påstod sig vara brödet från himlen.</v>
<v n="42">"Vad nu då?" utropade de. "Vad menar han, han är ju bara Jesus, Josefs son. Vi känner hans föräldrar. Vad är det här för prat att han har kommit ner från himlen?"</v>
<v n="43">Men Jesus svarade: "Var inte så upprörda för att jag sa det,</v>
<v n="44">för ingen kommer till mig om inte min Far som sände mig drar honom till mig, och på den yttersta dagen ska jag föra alla sådana tillbaka till livet.</v>
<v n="45">Profeterna säger ju: 'De ska alla bli undervisade av Gud.' Alla dem som Fadern talar till och som lär sig sanningen från honom, de dras till mig.</v>
<v n="46">Men inte på det sättet att någon ser Fadern med egna ögon, för bara jag har sett honom.</v>
<v n="47">Jag försäkrar er att den som tror på mig har redan evigt liv!</v>
<v n="48">Ja, jag är livets bröd.</v>
<v n="49">Det fanns inget verkligt liv i det bröd som kom ner från himlen och som gavs åt era förfäder i öknen, för de dog allesammans.</v>
<v n="50" t="51">Men det finns faktiskt ett bröd från himlen som ger evigt liv åt alla som äter det. Jag är detta livgivande bröd som har kommit ner från himlen. Den som äter det brödet kommer att leva i evighet. Det brödet är min kropp, som jag ger för att hela världen ska få leva."</v>
<v n="52">Då började judarna diskutera med varandra om vad han menade: "Hur kan den här mannen ge oss sin kropp, så att vi kan äta av den?" frågade de.</v>
<v n="53">Jesus sa då om igen: "Jag försäkrar er: Om ni inte äter Människosonens kropp och dricker hans blod så kan ni inte ha evigt liv i er.</v>
<v n="54">Men var och en som äter min kropp och dricker mitt blod har evigt liv, och jag kommer att uppväcka honom på den yttersta dagen.</v>
<v n="55">För min kropp ger den näring som är nödvändig för att leva, och mitt blod är en livgivande dryck.</v>
<v n="56">Var och en som äter min kropp och dricker mitt blod är i mig och jag i honom.</v>
<v n="57">Min Far har sänt mig, och jag lever därför att han lever. På samma sätt kommer de att leva som söker sin föda hos mig.</v>
<v n="58">Jag är brödet från himlen. Alla som äter detta bröd ska leva i evighet och kommer inte att dö som era förfäder gjorde, även om de också åt bröd från himlen."</v>
<v n="59">Denna predikan höll han i synagogan i Kafarnaum.</v>
<v n="60">Till och med lärjungarna sa: "Det här står vi inte ut med att höra. Vad menar han egentligen?"</v>
<v n="61">Jesus visste inom sig att lärjungarna opponerade sig och därför sa han till dem: "Stöter det här er?</v>
<v n="62">Vad ska ni då tänka när ni ser mig, Människosonen, återvända till himlen?</v>
<v n="63">Bara Guds ande kan skapa evigt liv. Ni själva kan inte göra det. Men de ord som jag har talat till er kommer från Guds ande och därför ger de er liv.</v>
<v n="64">Men en del av er tror mig inte." Jesus visste nämligen från början vilka som inte trodde, och han visste vem som skulle förråda honom.</v>
<v n="65">Och han anmärkte: "Detta är vad jag menade när jag sa att ingen kommer till mig om inte Fadern drar honom till mig."</v>
<v n="66">När han hade sagt detta om att äta hans kropp och dricka hans blod, drog sig många lärjungar bort från honom och ville inte längre ha något med honom att göra.</v>
<v n="67">Då vände sig Jesus till de tolv och frågade: "Tänker ni också gå er väg?"</v>
<v n="68">Petrus svarade: "Herre, till vem skulle vi gå? Bara du kan tala de ord som ger evigt liv,</v>
<v n="69">och vi tror och vet att du är Guds helige Son."</v>
<v n="70">Då sa Jesus: "Jag har valt ut er tolv och ändå är en av er en djävul".</v>
<v n="71">(Han talade om Judas, Simon Iskariots son, den lärjunge som skulle förråda honom.)</v>
</c>
<c n="7">
<v n="1">Efter detta gick Jesus till Galileen och vandrade från by till by för han ville hålla sig borta från Jerusalem, där de judiska ledarna planerade att döda honom.</v>
<v n="2">Men snart var det dags för lövhyddefesten, en av de årliga judiska helgerna,</v>
<v n="3">och Jesu bröder uppmanade honom att gå till Judeen och delta i festligheterna."Gå dit där fler människor kan se dina under", sa de.</v>
<v n="4">"Du kan aldrig bli berömd om du gömmer dig på det här viset. Om du verkligen gör så märkliga under så visa det då för hela världen."</v>
<v n="5">Inte ens hans bröder trodde nämligen på honom.</v>
<v n="6">Jesus svarade: "Det är ännu inte dags för mig att gå. Men ni kan gå när som helst,</v>
<v n="7">för världen har ingen orsak att hata er. Men mig hatar den därför att jag inte upphör med att anklaga den för synd och ondska.</v>
<v n="8">Gå ni, jag kommer senare, när tiden är inne."</v>
<v n="9">Han stannade alltså kvar i Galileen.</v>
<v n="10">Men när hans bröder hade gett sig iväg till Jerusalem gick han också dit i hemlighet, men aktade sig för att bli sedd av folket.</v>
<v n="11">De judiska ledarna försökte få tag på honom under festligheterna och frågade om någon hade sett honom.</v>
<v n="12">Och bland folket diskuterade man mycket om honom. Några sa: "Han är en underbar man", medan andra sa: "Nej, han bedrar hela folket."</v>
<v n="13">Men ingen hade mod nog att försvara honom offentligt för de var rädda för de judiska ledarna.</v>
<v n="14">Mitt under festligheterna gick Jesus upp till templet och predikade öppet,</v>
<v n="15">och de judiska ledarna blev förvånade när de hörde honom. "Hur kan han veta så mycket när han aldrig har gått i våra skolor?" frågade de sig.</v>
<v n="16">Då talade Jesus om det för dem: "Vad jag lär er är inte mina egna tankar, utan Guds, och han har sänt mig.</v>
<v n="17">Om någon av er bestämmer sig för att helhjärtat göra Guds vilja så kommer han verkligen att förstå om min undervisning är från Gud eller bara mina egna ord.</v>
<v n="18">Den som talar av sig själv, han söker sin egen ära, men den som ärar den som har sänt honom är en god och trovärdig person.</v>
<v n="19">Ingen av er lyder Moses lagar. Varför angriper ni då mig för att jag bryter dem? Och varför tänker ni döda mig för detta?"</v>
<v n="20">Folket svarade: "Du är galen! Vem försöker döda dig?"</v>
<v n="21" t="23">Jesus svarade: "Jag botade en man på sabbaten, och ni undrar om det var rätt. Men vad gör ni själva? Arbetar ni inte på sabbaten varje gång ni lyder Moses lag angående omskärelsen och omskär era söner. Det gör ni därför att Mose har föreskrivit att omskärelsen ska utföras på den åttonde dagen, men egentligen är det stamfäderna som har infört detta och inte Mose. Om det nu är tillåtet att utföra omskärelsen på en sabbat, varför ska då jag dömas för att jag botade en man på sabbaten?</v>
<v n="24">Tänk igenom det här, och ni ska se att jag har rätt."</v>
<v n="25">En del av de människor som bodde i Jerusalem sa till varandra: "Är det inte den här mannen som de försöker döda?</v>
<v n="26">Men här står han och predikar offentligt, och de säger inget till honom. Kan det vara så att våra ledare äntligen har insett att han verkligen är Messias?</v>
<v n="27">Men hur kan han vara det? Vi vet ju var den här mannen föddes. Men när Messias kommer vet ingen varifrån han är."</v>
<v n="28">Då ropade Jesus med hög röst där han predikade i templet så att alla kunde höra: "Ja, ni känner mig och vet var jag föddes och växte upp, men den som har gett mig mitt uppdrag honom känner ni inte. Han är sanningen.</v>
<v n="29">Jag känner honom därför att jag kommer från honom, och han har sänt mig till er."</v>
<v n="30">Helst av allt skulle de judiska ledarna ha velat arrestera honom, men ingen gjorde det för Guds tid var ännu inte inne.</v>
<v n="31">Men många av besökarna i templet trodde på honom, och de sa: "Vilka under väntar man sig egentligen att Messias ska göra, som den här mannen inte har gjort?"</v>
<v n="32">När fariseerna fick veta att folket talade i smyg om honom, skickade de tillsammans med översteprästerna ut poliser för att gripa Jesus.</v>
<v n="33">Under tiden sa Jesus till folket: "Jag kommer bara att stanna hos er en kort tid. Sedan ska jag återvända till honom som har sänt mig.</v>
<v n="34">Ni ska söka efter mig, men inte finna mig. Och ni kan inte komma dit där jag är."</v>
<v n="35">De judiska ledarna blev förbryllade av påståendet. "Vart tänker han ta vägen?" frågade de. "Kanske tänker han lämna landet och predika sin lära bland judar i andra länder, eller rentav för grekerna?</v>
<v n="36">Och vad menar han med att säga: 'Ni ska söka efter mig och inte finna mig', och 'ni kan inte komma dit där jag är'?"</v>
<v n="37">På sista dagen, som var lövhyddefestens höjdpunkt, ropade Jesus till människoskarorna: "Om någon är törstig så kom till mig och drick,</v>
<v n="38">för Skriften säger att strömmar av levande vatten ska flyta fram från det innersta hos de människor som tror på mig."</v>
<v n="39">Med levande vatten menade han den helige Ande som skulle ges till alla som trodde på honom. Men Anden hade ännu inte kommit, eftersom Jesus ännu inte hade återvänt till himlens härlighet.</v>
<v n="40">När folket hörde honom säga detta ropade några av dem: "Den här mannen måste vara profeten som ska komma före Messias."</v>
<v n="41" t="42">Andra sa: "Han är Messias." En tredje grupp sa: "Nej, det kan inte vara han, för han kommer ju från Galileen? Skrifterna säger klart att Messias ska härstamma från Davids kungliga släkt i Betlehem, staden där David bodde."</v>
<v n="43">Människorna hade alltså delade meningar om honom,</v>
<v n="44">och en del skulle gärna ha sett att han arresterats, men ingen rörde honom.</v>
<v n="45">Tempelpolisen, som hade skickats ut för att gripa honom, återvände till översteprästerna och fariseerna med oförrättat ärende. "Varför tog ni honom inte?" frågade de.</v>
<v n="46">"Det finns ingen som talar som han", ursäktade de sig. "Vi har aldrig hört något liknande!"</v>
<v n="47">"Har ni också blivit vilseledda?" hånade fariseerna dem.</v>
<v n="48">"Finns det en enda av oss judiska ledare eller fariseer som tror att han är Messias?</v>
<v n="49">Att hela folkhopen gör det, det är klart, men vad vet de om saken? I vilket fall som helst vilar förbannelse över dem."</v>
<v n="50">Då sa Nikodemos (Kommer du ihåg honom? Han var den judiske ledare, som kom i hemlighet för att tala med Jesus):</v>
<v n="51">"Är det lagligt att förklara en människa skyldig innan det har hållits rättegång?"</v>
<v n="52">De svarade: "Är du också en galilé? Sök i Skrifterna så ska du få se att ingen profet kommer från Galileen."</v>
<v n="53">Utan att ha kommit överens, gick alla så hem.</v>
</c>
<c n="8">
<v n="1">Jesus återvände till Oljeberget,</v>
<v n="2">men redan tidigt nästa morgon var han tillbaka i templet. Snart samlades en stor skara människor, och han satte sig ner och samtalade med dem.</v>
<v n="3">Medan han talade kom de judiska ledarna och fariseerna släpande med en kvinna, som varit otrogen i sitt äktenskap, och de ställde henne framför den nyfikna folkhopen.</v>
<v n="4">"Mästare", sa de till Jesus, "den här kvinnan har varit otrogen. Vi tog henne på bar gärning.</v>
<v n="5">Moses lag säger att vi ska döda henne. Vad säger du?"</v>
<v n="6">De försökte få honom att säga något som de kunde använda mot honom, men Jesus böjde sig ner och skrev i sanden med fingret.</v>
<v n="7">Men de fortsatte att kräva ett svar, och då reste han sig upp igen och sa: "Sätt igång och kasta sten på henne. Men den av er som aldrig har syndat ska kasta den första stenen."</v>
<v n="8">Sedan böjde han sig ner och fortsatte att skriva i sanden.</v>
<v n="9">Och de judiska ledarna smög sig bort en efter en, och de äldre av dem gick först. Till slut var Jesus ensam med kvinnan.</v>
<v n="10">Då reste sig Jesus igen och sa till henne: "Var är de som anklagar dig? Var det ingen av dem som dömde dig?"</v>
<v n="11">"Nej, herre", svarade hon. Då sa Jesus: "Det gör inte jag heller. Gå, och synda inte mer."</v>
<v n="12">Senare sa Jesus till människorna: "Jag är världens ljus. Om ni följer mig behöver ni inte treva er fram i mörkret, för detta ljus, som leder till liv, kommer att lysa upp er väg."</v>
<v n="13">Fariseerna svarade: "Nu talar du om dig själv igen, och det är inget bevis!"</v>
<v n="14">Jesus sa till dem: "Även om jag uppträder som mitt eget vittne så säger jag er sanningen. För jag vet varifrån jag kommer och vart jag är på väg, men ni vet det inte.</v>
<v n="15">Ni dömer mig utan att känna till fakta. Jag dömer inte er nu.</v>
<v n="16">Men om jag skulle göra det, så skulle det vara en absolut rättvis dom på alla områden, för jag är inte ensam utan min Far är med mig, han som har sänt mig.</v>
<v n="17">Säger inte er egen lag att om två män vittnar samstämmigt så gäller deras vittnesmål?</v>
<v n="18">Jag är det ena vittnet, och min Far som sände mig är det andra."</v>
<v n="19">"Var är din Far?" frågade de.Jesus svarade: "Ni vet inte vem jag är, och därför vet ni inte vem min Far är. Om ni kände mig skulle ni känna honom också."</v>
<v n="20">När Jesus sa detta befann han sig i den del av templet som kallades skattkammaren. Men han blev inte arresterad, för hans stund hade ännu inte kommit.</v>
<v n="21">Senare sa han till dem igen: "Jag går bort, och ni ska söka efter mig och dö i era synder. Och ni kan inte komma dit jag går."</v>
<v n="22">Judarna frågade: "Tänker han begå självmord? Vad menar han när han säger 'Ni kan inte komma dit jag går'?"</v>
<v n="23">Då sa han till dem: "Ni kommer nerifrån, jag kommer uppifrån. Ni kommer från den här världen, men det gör inte jag.</v>
<v n="24">Det är därför som jag sa att ni kommer att dö i era synder. Om ni inte tror att jag är Messias, Guds Son, kommer ni att göra det."</v>
<v n="25">"Säg oss vem du är", sa de.Han svarade: "Jag är den som jag alltid påstått mig vara.</v>
<v n="26">Jag skulle kunna döma er för mycket och lära er mycket, men jag ska inte göra det för jag säger bara vad jag har hört av honom som sände mig. Och han är sanningen."</v>
<v n="27">Men de förstod fortfarande inte att han talade med dem om Gud.</v>
<v n="28">Då sa Jesus: "När ni har dödat Människosonen kommer ni att förstå att jag är den jag är, och att det jag sagt er inte är mina egna tankar, utan att jag har talat vad min Far har lärt mig.</v>
<v n="29">Och han som sände mig är med mig och han har inte övergett mig, för jag gör alltid hans vilja."</v>
<v n="30" t="31">Då började många av de judiska ledarna, som hörde honom säga detta, tro att han var Messias.Jesus sa till dem: "Ni är verkligen mina lärjungar om ni lever som jag säger att ni ska,</v>
<v n="32">och ni kommer att förstå sanningen och sanningen ska göra er fria."</v>
<v n="33">"Men vi härstammar från Abraham", sa de, "och har aldrig varit slavar åt någon människa på jorden. Vad menar du med 'göra er fria'?"</v>
<v n="34">Jesus svarade: "Ni är slavar under synden varenda en av er.</v>
<v n="35">Och slavar har inga rättigheter, men Sonen har alla rättigheter som finns.</v>
<v n="36">Om därför Sonen gör er fria, så är ni verkligen fria.</v>
<v n="37">Jag vet naturligtvis att ni härstammar från Abraham. Och ändå försöker en del av er döda mig därför att mitt budskap inte finner någon plats i era hjärtan.</v>
<v n="38">Jag talar om för er vad jag har sett när jag var hos min Far, på samma sätt som ni följer er fars råd."</v>
<v n="39">"Vår far är Abraham", förklarade de."Nej", svarade Jesus, "för om det är så, så skulle ni följa hans goda föredöme.</v>
<v n="40">Men i stället försöker ni döda mig därför att jag har sagt er sanningen som jag har hört från Gud. Abraham skulle inte göra så.</v>
<v n="41">Nej, ni lyder er verklige far när ni handlar på det sättet."De svarade: "Vi är inte födda utom äktenskapet. Vår verklige far är Gud själv."</v>
<v n="42">Jesus sa till dem: "Om det var på det sättet så skulle ni älska mig för jag har kommit till er från Gud. Jag är inte här av mig själv, utan därför att han har sänt mig.</v>
<v n="43">Varför kan ni inte förstå vad jag säger? Jo, därför att ni hindras att göra det.</v>
<v n="44">Ni är nämligen barn till djävulen, och ni älskar att göra allt det onda som han gör. Han var en mördare från början och hatar sanningen. Det finns inte ett dyft sanning i honom. När han ljuger är det fullständigt naturligt för han är lögnens far.</v>
<v n="45">Och när jag säger er sanningen är det därför helt naturligt att ni inte tror mig.</v>
<v n="46">Vem av er kan anklaga mig för en enda synd? Ingen! Och när jag säger er sanningen varför tror ni mig inte?</v>
<v n="47">Var och en som har Gud till far lyssnar med glädje till Guds ord. Eftersom ni inte gör det bevisar det att ni inte är hans barn."</v>
<v n="48">"Du din samarier! Utböling! Djävul!" ropade de judiska ledarna ilsket. "Har vi inte hela tiden sagt att du är besatt av en ond ande?"</v>
<v n="49">"Nej", sa Jesus, "jag har ingen ond ande i mig. För jag ärar min Far. Men ni vanärar mig.</v>
<v n="50">Det är inte jag som vill upphöja mig själv, utan Gud vill det, och han kommer att döma dem som inte accepterar mig.</v>
<v n="51">Jag säger er med det största allvar: Ingen som lyder mig ska någonsin dö!"</v>
<v n="52">Då sa judarnas ledare: "Nu vet vi att du är besatt av en ond ande. Till och med Abraham och profeterna dog, och ändå säger du att om man lyder dig så ska man inte dö.</v>
<v n="53">Du menar alltså att du är större än fader Abraham? Och större än profeterna som också dog? Vem tror du att du är egentligen?"</v>
<v n="54">Då sa Jesus till dem: "Om jag bara berömmer mig själv, så skulle det inte räknas. Men det är min Far, samme Far som ni gör anspråk på som er Gud som berömmer och ärar mig.</v>
<v n="55">Men ni känner honom ens inte. Jag gör det däremot. Om jag sa något annat så skulle jag vara en lika stor lögnare som ni är. Men det är sant att jag känner honom och lyder honom helt och fullt.</v>
<v n="56">Er far Abraham såg förväntansfullt fram emot att jag skulle komma. Han visste det, och nu gläder han sig."</v>
<v n="57">De judiska ledarna sa: "Du är inte ens femtio år, och du har sett Abraham?"</v>
<v n="58">Jesus svarade: "Sanningen är att jag fanns till innan Abraham ens var född!"</v>
<v n="59">Då plockade de upp stenar för att döda honom, men Jesus kom undan och lämnade templet.</v>
</c>
<c n="9">
<v n="1">När han vandrade längs vägen fick han se en man som var blind från födseln.</v>
<v n="2">"Herre", frågade lärjungarna, "varför föddes denne man blind? Beror det på hans egna synder eller hans föräldrars?"</v>
<v n="3">"Ingetdera", svarade Jesus, "utan det skedde för att Guds kraft ska bli känd.</v>
<v n="4">Så länge dagen varar måste vi utföra de uppgifter som vi fått av honom som har sänt mig. Snart är det natt, och allt arbete stannar av.</v>
<v n="5">Men medan jag fortfarande är kvar i världen, ger jag den mitt ljus."</v>
<v n="6">Sedan spottade han på marken och gjorde en deg av lera och strök den på den blinde mannens ögon</v>
<v n="7">och sa till honom: "Gå och tvätta dig i Siloas damm" (ordet 'Siloa' betyder 'utsänd'). Mannen lydde Jesus och gick till dammen och tvättade sig, och när han kom tillbaka kunde han se.</v>
<v n="8">Hans grannar och andra, som kände honom som en blind tiggare, frågade varandra: "Är det här inte mannen som satt vid vägen och tiggde?"</v>
<v n="9">"Jo, det är han", sa en del. Men andra sa: "Nej, det är inte han, men han är lik honom."Men tiggaren sa: "Jag är den mannen."</v>
<v n="10">Sedan frågade de honom hur i all världen han kunde se. Vad hade egentligen hänt?</v>
<v n="11">Då svarade han dem: "En man, som heter Jesus, strök lera på mina ögon och bad mig gå till Siloas damm och tvätta av leran. Jag gjorde det, och nu kan jag se!"</v>
<v n="12">"Var finns han nu?" frågade de."Det vet jag inte", svarade han.</v>
<v n="13">Då tog de mannen med sig till fariseerna.</v>
<v n="14">Allt detta hände nämligen på sabbaten. Fariseerna förhörde honom därför om hur det hela hade gått till,</v>
<v n="15">och han berättade för dem hur Jesus hade strukit lera på hans ögon, och hur han kunde se när han hade tvättat sig.</v>
<v n="16">En del av dem sa då: "I så fall är inte den mannen från Gud eftersom han arbetar på sabbaten."Andra sa: "Men hur kan en vanlig syndare göra sådana under?" Och det blev mycket delade meningar bland dem.</v>
<v n="17">Sedan vände sig fariseerna till mannen, som hade varit blind, och frågade: "Vad säger du själv om honom som öppnade dina ögon?Jag tror att han måste vara en profet sänd av Gud", svarade mannen.</v>
<v n="18">De judiska ledarna tvivlade på att han över huvud taget varit blind och kallade därför på hans föräldrar</v>
<v n="19">och frågade dem: "Är det här er son? Föddes han blind? Om han gjorde det, hur kan han då se nu?"</v>
<v n="20">Hans föräldrar svarade: "Visst vet vi att det här är vår son och att han föddes blind.</v>
<v n="21">Men vi vet inte vad som fick honom att se eller vem som botade honom. Han är gammal nog att tala för sig själv. Fråga honom."</v>
<v n="22" t="23">De sa detta av rädsla för de judiska ledarna. Dessa hade nämligen förklarat att den som sa att Jesus var Messias skulle uteslutas ur synagogan.</v>
<v n="24">För andra gången kallade då fariseerna in mannen, som hade varit blind, och sa till honom: "Låt Gud få äran och inte Jesus, för vi vet att han är en ond person."</v>
<v n="25">"Jag vet inte om han är god eller ond", svarade mannen, "men en sak vet jag: Jag var blind, och nu kan jag se."</v>
<v n="26">"Men vad gjorde han?" frågade de. "Hur botade han dig?"</v>
<v n="27">"Nu får det vara nog", ropade mannen. "Jag har berättat det en gång. Lyssnade ni inte? Varför vill ni höra det om igen? Vill ni kanske också bli hans lärjungar?"</v>
<v n="28">Då förbannade de honom och sa: "Du är lärjunge till honom, men vi är Moses lärjungar.</v>
<v n="29">Vi vet att Gud har talat till Mose, men när det gäller den här mannen vet vi inget om honom."</v>
<v n="30">"Det var underligt", svarade mannen. "Han kan bota blinda människor, och ändå vet ni inget om honom.</v>
<v n="31">Men Gud lyssnar inte till onda människor, utan han lyssnar till dem som tillber honom och gör hans vilja.</v>
<v n="32">Sedan världen kom till har det aldrig funnits någon som kunnat öppna ögonen på dem som föddes blinda.</v>
<v n="33">Om den här mannen inte var från Gud, skulle han inte kunna göra det."</v>
<v n="34">"Du är född i synd!", ropade de. "Försöker du undervisa oss?" Och de kastade ut honom.</v>
<v n="35">Jesus fick höra vad som hade hänt, och när han träffade mannen frågade han: "Tror du på Messias?"</v>
<v n="36">Mannen svarade: "Herre, säg mig vem han är, så jag kan tro på honom."</v>
<v n="37">"Du har sett honom", sa Jesus, "och han talar med dig."</v>
<v n="38">"Ja, Herre", sa mannen, "jag tror." Och han föll på knä för Jesus.</v>
<v n="39">Sedan sa Jesus till honom: "Jag har kommit till världen för att ge syn åt dem som är andligt blinda och för att visa dem som inbillar sig att de ser att de inte gör det."</v>
<v n="40">Fariseerna som stod där frågade då: "Säger du att vi är blinda?"</v>
<v n="41">"Om ni var blinda skulle ni inte vara skyldiga", svarade Jesus. "Men er skuld står kvar eftersom ni påstår att ni vet vad ni gör."</v>
</c>
<c n="10">
<v n="1">"Den som inte går in genom grinden till fårfållan utan i stället klättrar över muren är en tjuv.</v>
<v n="2">Fåraherden däremot går in genom grinden.</v>
<v n="3">Grindvakten öppnar grinden för honom, och fåren hör hans röst och kommer till honom. Och han ropar på sina får med deras egna namn och leder dem ut.</v>
<v n="4">Han går framför dem, och de följer honom för de känner igen hans röst.</v>
<v n="5">Men de följer inte en främling, utan springer sin väg eftersom de inte känner igen hans röst."</v>
<v n="6">De som hörde Jesus berätta detta förstod inte vad han menade,</v>
<v n="7">och därför förklarade han det för dem."Jag är grinden till fåren", sa han.</v>
<v n="8">"Alla andra som kom före mig var tjuvar och rövare, men fåren lyssnade inte till dem.</v>
<v n="9">Ja, jag är grinden. De som kommer in genom grinden ska bli räddade och kommer att gå in och ut och finna gröna ängar.</v>
<v n="10">Tjuvens ärende är att stjäla, döda och förstöra. Mitt ärende är att ge evigt, överflödande liv.</v>
<v n="11">Jag är den gode herden. Den gode herden ger sitt liv för fåren.</v>
<v n="12">Den som är anställd springer sin väg när han ser vargen komma, och han överger fåren för de är inte hans och han är inte deras herde. Och vargen anfaller dem och skingrar flocken.</v>
<v n="13">Den anställde har ingen omsorg om fåren.</v>
<v n="14">Jag är den gode herden, och jag känner mina egna får, och de känner mig</v>
<v n="15">på samma sätt som min Far känner mig och jag känner min Far. Jag ger mitt liv för fåren.</v>
<v n="16">Jag har andra får också, som inte hör till den här fållan. Också dem måste jag föra hit, och de ska lyssna till min röst. Så ska det bli en fårhjord med en herde.</v>
<v n="17">Fadern älskar mig därför att jag ger mitt liv för att sedan få det tillbaka.</v>
<v n="18">Ingen kan döda mig utan min tillåtelse, jag ger mitt liv frivilligt. Jag har rätt och makt att ge det när jag vill, och också rätt och makt att ta tillbaka det. Fadern har gett mig den rätten."</v>
<v n="19">När han sa detta råkade de judiska ledarna om igen i luven på varandra.</v>
<v n="20">En del av dem sa: "Han är besatt av en ond ande eller också är han galen. Vad tjänar det till att lyssna på honom?"</v>
<v n="21">Andra sa: "Så talar inte den som är besatt av en ond ande. Kan en ond ande verkligen öppna ögonen på blinda människor?"</v>
<v n="22" t="23">Det var vinter och Jesus var i Jerusalem, när tempelinvigningsfesten firades. Han gick omkring i den del av templet som kallas Salomos pelargång.</v>
<v n="24">Då omringade de judiska ledarna honom och frågade: "Hur länge ska du hålla oss i spänning? Om du är Messias så säg det öppet."</v>
<v n="25">"Det har jag redan sagt er, men ni tror det inte", svarade Jesus. "De under jag gör i Faderns namn bevisar det.</v>
<v n="26">Men ni tror mig inte för ni tillhör inte min fårhjord.</v>
<v n="27">Mina får känner igen min röst, och jag känner dem, och de ska följa mig.</v>
<v n="28">Jag ger dem evigt liv, och de ska aldrig gå under. Ingen ska ta dem ifrån mig</v>
<v n="29">för min Far har gett dem till mig, och han har större makt än någon annan. Ingen kan stjäla dem från mig.</v>
<v n="30">Jag och Fadern är ett."</v>
<v n="31">Då tog de judiska ledarna än en gång upp stenar för att döda honom.</v>
<v n="32">Jesus sa: "På Guds befallning har jag gjort många under för att hjälpa folket. För vilket av dem tänker ni döda mig?"</v>
<v n="33">De svarade: "Inte för det goda du gjort, utan för att du hädar. Du, som är en vanlig människa har sagt att du är Gud."</v>
<v n="34" t="36">"I er egen lag står det att människorna är gudar", svarade han. "Skriften, som inte kan vara osann, kallar ju de människor som Guds ord kom till för gudar. Kallar ni det då för hädelse när den Helige, som Fadern har sänt i världen, säger: Jag är Guds Son?</v>
<v n="37">Tro mig inte om jag inte gör Guds under.</v>
<v n="38">Men om jag gör dem, tro då på dem även om ni inte tror mig. Då kommer ni att bli övertygade om att Fadern är i mig och att jag är i Fadern."</v>
<v n="39">Då försökte de gripa honom igen, men han gick sin väg och lämnade dem.</v>
<v n="40">Sedan fortsatte han sin vandring och kom till den plats på andra sidan Jordan där Johannes först döpte.</v>
<v n="41">Och många följde med honom dit.De sa till varandra: "Johannes gjorde inga under, men allt vad han förutsagt om denne man har slagit in."</v>
<v n="42">Och många blev övertygade om att Jesus var Messias.</v>
</c>
<c n="11">
<v n="1">En man som hette Lasaros låg sjuk. Han bodde i Betania tillsammans med sina systrar Maria och Marta</v>
<v n="2">(Det var hans syster Maria som smorde Herren med välluktande olja och torkade hans fötter med sitt hår).</v>
<v n="3">De två systrarna skickade ett meddelande till Jesus: "Herre, din vän Lasaros är allvarligt sjuk."</v>
<v n="4">Men när Jesus hörde det sa han: "Hans sjukdom ska inte leda till döden, utan till att Gud förhärligas så att jag, Guds Son, blir ärad genom detta."</v>
<v n="5">Trots att Jesus tyckte mycket om Marta, Maria och Lasaros,</v>
<v n="6">stannade han ändå där han var i ytterligare två dagar.</v>
<v n="7">Därefter sa han till lärjungarna: "Låt oss gå till Judeen."</v>
<v n="8">Men lärjungarna invände: "Herre, för bara ett par dagar sedan försökte de judiska ledarna i Judeen döda dig. Ska du nu gå dit igen?"</v>
<v n="9">Jesus svarade: "Det är ljust tolv timmar om dagen, och då kan man gå tryggt utan att snava.</v>
<v n="10">Det är bara på natten som man på grund av mörkret behöver vara rädd för att snubbla."</v>
<v n="11">Sedan sa han: "Vår vän Lasaros har somnat in, men nu ska jag gå och väcka honom."</v>
<v n="12" t="13">Lärjungarna trodde att Jesus menade att Lasaros hade fått en stunds skön sömn och sa: "Det betyder att han är på bättringsvägen." Men Jesus menade att Lasaros hade dött.</v>
<v n="14">Så han sa öppet till dem: "Lasaros är död.</v>
<v n="15">Och för er skull är jag glad att jag inte var där för hans död kommer att hjälpa er att tro på mig. Kom, nu går vi dit."</v>
<v n="16">Tomas, med smeknamnet Tvillingen, sa till de andra lärjungarna: "Vi går med så vi kan dö tillsammans med honom."</v>
<v n="17">När de kom fram till Betania berättade man för dem att Lasaros redan hade legat fyra dagar i graven.</v>
<v n="18">Betania låg bara några kilometer från Jerusalem,</v>
<v n="19">och många judar hade kommit därifrån för att trösta Marta och Maria i deras sorg.</v>
<v n="20">När Marta hörde att Jesus var på väg gick hon för att möta honom, men Maria stannade hemma.</v>
<v n="21">Marta sa till Jesus: "Herre, om du hade varit här, så hade inte min bror behövt dö.</v>
<v n="22">Men jag vet i alla fall att Gud kan ge dig vad som helst om du bara ber honom om det."</v>
<v n="23">Jesus sa till henne: "Din bror ska återvända till livet."</v>
<v n="24">"Ja", sa Marta, "när alla andra gör det på uppståndelsens morgon."</v>
<v n="25">Jesus sa till henne: "Jag är den som uppväcker de döda och ger dem liv igen. Den som tror på mig ska leva, även om han dör.</v>
<v n="26">Han får evigt liv därför att han tror på mig och ska aldrig någonsin dö. Tror du det, Marta?"</v>
<v n="27">"Ja, Herre", svarade hon honom. "Jag tror att du är Messias, Guds Son, den som vi väntat på så länge."</v>
<v n="28">Sedan lämnade hon honom och återvände till Maria och tog henne avsides från de sörjande och viskade till henne: "Jesus är här och vill träffa dig."</v>
<v n="29">Då reste hon sig upp och gick med detsamma för att möta honom.</v>
<v n="30">Jesus hade stannat utanför byn på den plats där Marta hade mött honom.</v>
<v n="31">När judarna, som var i huset för att försöka trösta Maria, såg henne skynda sig ut, trodde de att hon skulle gå till Lasaros grav för att gråta, och de följde efter henne.</v>
<v n="32">När Maria kom fram till Jesus föll hon ner vid hans fötter och sa: "Herre, om du hade varit här, skulle min bror fortfarande ha varit i livet."</v>
<v n="33">När Jesus såg hur hon grät och hur judarna som följt med henne också grät, blev han djupt rörd:</v>
<v n="34">"Var har ni begravt honom?" frågade han dem.De sa till honom: "Kom och se."</v>
<v n="35">Och Jesus började gråta.</v>
<v n="36">"De var mycket nära vänner", sa judarna. "Se hur mycket han älskade honom."</v>
<v n="37" t="38">Men många sa: "Om den mannen botade en blind, varför kunde han då inte göra så att Lasaros slapp dö?" Och återigen blev Jesus upprörd. Sedan kom de till graven, som var en grotta med en tung sten som spärrade öppningen.</v>
<v n="39">Jesus sa till dem: "Rulla undan stenen."Men Marta, den döde mannens syster, sa: "Lukten kommer att vara fruktansvärd för han har varit död i fyra dagar."</v>
<v n="40">Jesus svarade: "Har jag inte sagt till dig att om du tror ska du få se vilket under Gud kan göra?"</v>
<v n="41">Då rullade de undan stenen. Sedan såg Jesus upp mot himlen och sa: "Far, tack för att du har hört mig.</v>
<v n="42">Du hör mig naturligtvis alltid, men jag säger det för alla de människors skull som står här, så att de ska tro att du har sänt mig."</v>
<v n="43">Sedan ropade han: "Lasaros, kom ut!"</v>
<v n="44">Och Lasaros kom ut inhöljd i liksvepningen och med ansiktet täckt av en duk. Jesus sa då till dem: "Ta av honom det där och låt honom gå."</v>
<v n="45">Många av de judar som var på besök hos Maria och såg vad Jesus gjorde, trodde då till slut på honom.</v>
<v n="46">Men några gick bort till fariseerna och rapporterade vad som hänt.</v>
<v n="47">Då sammankallade översteprästerna och fariseerna ett råd för att diskutera situationen."Vad ska vi göra?", sa de till varandra. "Den här mannen gör ju verkligen under.</v>
<v n="48">Om vi låter honom fortsätta kommer hela folket att ställa sig på hans sida, och då kommer den romerska armén att gripa in och utplåna både oss och vårt land."</v>
<v n="49">Och en av dem, Kajafas, som var överstepräst det året, sa: "Ni fattar ingenting!</v>
<v n="50">För oss är det bäst om en man dör för folket, än att ett helt folk går under."</v>
<v n="51">Denna profetia om att Jesus skulle dö för hela folket kom från Kajafas, översteprästen. Han sa det inte av sig själv, utan Gud lade orden i hans mun.</v>
<v n="52">Det var en förutsägelse om att Jesus skulle dö inte bara för Israel, utan för alla Guds barn som är spridda runt världen.</v>
<v n="53">Från den stunden var de judiska ledarna fast beslutna att avrätta Jesus.</v>
<v n="54">Jesus avslutade nu sin offentliga verksamhet och lämnade Jerusalem. Han gick till utkanten av öknen, till staden Efraim, och stannade där med sina lärjungar.</v>
<v n="55">Påsken, en av judarnas heliga högtider, närmade sig, och många människor från hela landet kom till Jerusalem flera dagar i förväg för att gå igenom reningsceremonierna innan påsken började.</v>
<v n="56">De ville se Jesus, och medan de stod och samtalade i templet frågade de varandra: "Vad tror ni? Tänker han komma till påskhögtiden?"</v>
<v n="57">Under tiden hade översteprästerna och fariseerna befallt att den som såg Jesus genast måste rapportera det, så att de kunde arrestera honom.</v>
</c>
<c n="12">
<v n="1">Sex dagar innan påskfirandet började kom Jesus åter till Betania där Lasaros bodde, mannen som han hade uppväckt från döden.</v>
<v n="2">Då ordnade man med en fest för honom. Marta serverade, och Lasaros satt tillsammans med Jesus vid bordet.</v>
<v n="3">Då tog Maria en flaska dyrbar olja, som var gjord av nardus, och smorde Jesu fötter med den och torkade dem med sitt hår. Och huset fylldes av en underbar doft.</v>
<v n="4">Men Judas Iskariot, den av lärjungarna som senare förrådde honom sa:</v>
<v n="5">"Den där oljan var värd en förmögenhet. Man borde ha sålt den och gett pengarna till de fattiga."</v>
<v n="6">Det var egentligen inte de fattiga han brydde sig om, men han hade hand om lärjungarnas kassa och brukade ofta ta pengar ur den för egen räkning.</v>
<v n="7">Jesus svarade: "Kritisera henne inte. Hon gjorde det som en förberedelse för min begravning.</v>
<v n="8">Ni kan alltid hjälpa de fattiga, men jag ska inte vara kvar hos er länge till."</v>
<v n="9">När folket i Jerusalem fick höra att han var där kom de för att se honom och Lasaros, mannen som hade återvänt till livet.</v>
<v n="10">Då bestämde sig översteprästerna för att också döda Lasaros,</v>
<v n="11">för fler och fler judar började tro på Jesus som sin Messias på grund av det som hade hänt med Lasaros.</v>
<v n="12">Dagen efter spreds nyheten över hela stan att Jesus var på väg till Jerusalem. Och en stor skara påskfirare</v>
<v n="13">tog palmblad och gick ut på vägen för att möta honom och ropade: "Gud välsigne Israels kung! Var hälsad, du som kommer i Guds namn!"</v>
<v n="14">Jesus red på en ung åsna och uppfyllde därmed profetorden som säger:</v>
<v n="15">"Var inte rädd för din kung, du Israels folk, för han ska komma till dig i ödmjukhet, ridande på ett åsneföl."</v>
<v n="16">Hans lärjungar fattade inte då att detta var en uppfyllelse av profetian. Men när Jesus återvänt till sin härlighet i himlen gick det upp för dem att många av Skriftens profetior hade gått i uppfyllelse.</v>
<v n="17">Och alla de människor som sett hur Jesus uppväckte Lasaros berättade vitt och brett om det.</v>
<v n="18">Den främsta orsaken till att så många gick ut för att möta honom var just att de hade hört om detta fantastiska under.</v>
<v n="19">Då sa fariseerna till varandra: "Ingenting hjälper! Hela världen följer ju efter honom!"</v>
<v n="20">Några greker, som kommit till Jerusalem för att vara med om påskfirandet,</v>
<v n="21">besökte Filippos, han som var från Betsaida och sa: "Herre, vi skulle vilja träffa Jesus."</v>
<v n="22">Filippos talade om det för Andreas, och de gick tillsammans till Jesus för att berätta det för honom.</v>
<v n="23" t="24">Jesus svarade att tiden var inne att han skulle återvända till sin härlighet i himlen, och han tillade: "Jag måste dö precis som vetekornet faller i jorden och dör. Om jag inte dör kommer jag att förbli ensam som ett enda sädeskorn. Men min död kommer att skapa många nya vetekorn, en rik skörd av nya liv.</v>
<v n="25">Den som älskar sitt liv mer än något annat ska förlora det, men den som utan förbehåll ger det till Gud ska vinna det och få evigt liv.</v>
<v n="26">Men om dessa greker vill bli lärjungar till mig, så säg till dem att de ska komma och följa mig, för mina tjänare måste vara där jag är. Och om de följer mig ska Fadern ära dem.</v>
<v n="27">Nu känner jag stor ångest. Men jag kan ju inte be: 'Far, rädda mig från det som ligger framför mig'? Nej, det är ju därför jag har kommit.</v>
<v n="28">Far, låt ditt namn bli upphöjt och ärat!"Då hördes en röst från himlen som sa: "Jag har redan låtit det ske, och genom din död ska jag låta det ske igen."</v>
<v n="29">När folket hörde rösten trodde några av dem att det var åskan, medan andra menade att en ängel hade talat till honom.</v>
<v n="30">Sedan sa Jesus till dem: "Rösten hördes för er skull, inte för min.</v>
<v n="31">Tiden för världens dom är nu inne. Det är dags för Satan, världens furste, att bli utkastad.</v>
<v n="32">Och när jag har lyfts upp på korset ska jag dra alla till mig."</v>
<v n="33">Han sa detta för att göra klart för dem hur han skulle dö.</v>
<v n="34">"Dö", undrade folket. "Vi trodde att Messias skulle leva i evighet och aldrig dö. Varför säger du att han ska dö? Vilken Messias talar du egentligen om?"</v>
<v n="35">Jesus svarade: "Mitt ljus ska lysa för er ännu en liten tid. Vandra i det medan ni kan, och gå dit ni vill gå innan mörkret kommer för då är det för sent att hitta vägen.</v>
<v n="36">Använd er av ljuset medan det finns. Då kommer ni att bli ljusbärare." Sedan Jesus hade sagt detta gick han bort och gömde sig för dem.</v>
<v n="37">Men trots alla under han hade gjort trodde de flesta inte att han var Messias.</v>
<v n="38">Det var precis vad profeten Jesaja hade förutsagt: "Herre, vem ska tro oss? Vem ska acceptera Guds mäktiga under som bevis?"</v>
<v n="39">De kunde helt enkelt inte tro för Jesaja har också sagt:</v>
<v n="40">"Gud har förblindat deras ögon och förhärdat deras hjärtan, så att de varken kan se eller förstå eller vända sig till mig så att jag kan bota dem."</v>
<v n="41">Jesaja kunde säga detta om Jesus för han hade nämligen i förväg fått se Messias härlighet.</v>
<v n="42">Många av de judiska ledarna trodde ändå att han var Messias, men vågade inte bekänna det för någon, eftersom de var rädda att fariseerna skulle utesluta dem ur synagogan.</v>
<v n="43">För dem betydde det mer att vara accepterad av människor än av Gud.</v>
<v n="44">Jesus ropade till folket: "Om ni tror på mig så tror ni också på Gud.</v>
<v n="45">För när ni ser mig så ser ni den som har sänt mig.</v>
<v n="46">Jag har kommit som ett ljus för att lysa i denna mörka värld, så att alla som tror på mig inte längre ska behöva vandra i mörkret.</v>
<v n="47">Om någon hör mig och inte lyder mig så dömer inte jag honom, för jag har kommit för att frälsa världen, inte för att döma den.</v>
<v n="48">Men alla de som säger nej till mig och inte lyssnar till mig kommer att dömas på domens dag av de ord som jag har talat.</v>
<v n="49">För detta är inte mina egna tankar, utan jag har sagt er vad Fadern vill att jag ska säga er.</v>
<v n="50">Jag vet att hans ord leder till evigt liv, och vad han ber mig säga, det säger jag."</v>
</c>
<c n="13">
<v n="1">Det var kvällen före påskhögtiden, och Jesus visste att den kommande natten skulle bli hans sista på jorden innan han återvände till Fadern.</v>
<v n="2">Redan under kvällsmåltiden hade djävulen intalat Judas Iskariot, Simons son, att det var rätt kväll att fullfölja planerna att förråda Jesus.</v>
<v n="3">Jesus visste att Fadern hade gett honom allt och att han hade kommit från Gud och skulle återvända till Gud.</v>
<v n="4">Han reste sig nu från bordet, tog av sig manteln och virade en handduk om sig.</v>
<v n="5">Sedan hällde han vatten i ett handfat och började tvätta lärjungarnas fötter och torka dem med handduken.</v>
<v n="6">När han kom till Petrus sa denne till honom: "Herre, inte ska du tvätta våra fötter."</v>
<v n="7">Jesus svarade: "Du förstår ännu inte vad jag gör, men en dag ska du förstå det."</v>
<v n="8">"Nej", protesterade Petrus, "aldrig någonsin ska du tvätta mina fötter!Men om jag inte gör det så kan du inte vara min lärjunge", svarade Jesus.</v>
<v n="9">Då ropade Petrus: "Tvätta då inte bara mina fötter, utan också händerna och huvudet."</v>
<v n="10">Jesus svarade: "Den som har badat behöver bara få sina fötter tvättade för att vara fullständigt ren. Nu är ni rena, men det gäller inte er alla."</v>
<v n="11">Jesus visste nämligen vem som skulle förråda honom. Det var det han menade när han sa att de inte alla var rena.</v>
<v n="12">När han hade tvättat deras fötter tog han på sig manteln igen och satte sig ner och frågade: "Förstår ni vad jag har gjort?</v>
<v n="13">Ni kallar mig 'Mästare' och 'Herre', och ni gör rätt i att säga det för det är sant.</v>
<v n="14">Och eftersom jag, Herren och Läraren, har tvättat era fötter, så är ni skyldiga att tvätta varandras fötter.</v>
<v n="15">Jag har gett er ett exempel som ni ska följa: Gör som jag har gjort med er.</v>
<v n="16">Det är sant att tjänaren inte är större än sin mästare. Inte heller är budbäraren viktigare än den som sände honom.</v>
<v n="17">Det ska bli till stor glädje för er om ni förstår detta och praktiserar det.</v>
<v n="18">Jag säger inte dessa ord till er alla, men jag vet vilka jag har utvalt. Skriften säger: 'En som äter tillsammans med mig ska förråda mig', och det kommer snart att ske.</v>
<v n="19">Jag säger det nu, så att ni när det händer kan tro att jag är den jag är."</v>
<v n="20">"Det är sant att den som välkomnar den som jag sänder, välkomnar mig. Och att ta emot mig är att ta emot Fadern, som har sänt mig."</v>
<v n="21">I samma ögonblick blev Jesus upprörd i sitt innersta och ropade: "Ja, det är sant, en av er kommer att förråda mig!"</v>
<v n="22">Lärjungarna såg på varandra och undrade vem han kunde mena.</v>
<v n="23">Jag satt närmast Jesus vid bordet och eftersom jag var hans närmaste vän, bad</v>
<v n="24">Petrus mig fråga honom vem det var som skulle begå denna fruktansvärda handling.</v>
<v n="25">Jag vände mig därför till Jesus och frågade: "Herre, vem är det?"</v>
<v n="26">Han svarade: "Det är den som jag ger det här brödstycket som jag nu doppar i skålen."Och när han hade gjort det gav han det till Judas, Simon Iskariots son.</v>
<v n="27">Och från det ögonblicket hade Satan Judas helt i sitt våld. Då sa Jesus till honom: "Gör det som du har i sinnet, men gör det snart."</v>
<v n="28">Ingen av de andra vid bordet förstod vad Jesus menade.</v>
<v n="29">Några trodde att han bad honom att gå ut och köpa det man behövde för högtiden eller att ge något till de fattiga, eftersom Judas hade hand om pengarna.</v>
<v n="30">Judas reste sig omedelbart och gick ut i natten.</v>
<v n="31">Så snart Judas hade gått sa Jesus: "Nu har stunden kommit då Gud ska visa vem Människosonen verkligen är, och därigenom ska Guds härlighet bli synlig.</v>
<v n="32">För Gud ska ge honom sin egen härlighet, och det kommer att ske mycket snart.</v>
<v n="33">Mina kära barn, det dröjer bara några korta ögonblick innan jag måste lämna er och gå bort! Ni ska söka efter mig, men det som jag redan har sagt till de judiska ledarna, säger jag nu till er: Dit jag går kan ni inte komma.</v>
<v n="34">Därför ger jag er nu ett nytt bud: älska varandra lika mycket som jag har älskat er.</v>
<v n="35">Er kärlek till varandra ska visa världen att ni är mina lärjungar."</v>
<v n="36">Petrus sa: "Herre, vart går du?"Jesus svarade: "Ni kan inte gå med mig nu, men ni ska följa efter senare."</v>
<v n="37">"Men varför kan jag inte komma med nu?" undrade han. "Jag är beredd att dö för dig."</v>
<v n="38">Jesus svarade: "Dö för mig? Nej, innan tuppen gal i morgon bitti ska du tre gånger neka till att du överhuvud taget känner mig!"</v>
</c>
<c n="14">
<v n="1">"Känn ingen ängslan och oro. Ni tror ju på Gud, tro nu också på mig.</v>
<v n="2" t="3">Det finns många rum där min Far bor, och jag går nu i förväg och gör i ordning dem för er ankomst. När allt är färdigt ska jag komma och hämta er, så att ni alltid kan vara hos mig där jag är. Om det inte var så skulle jag ha sagt er det.</v>
<v n="4">Och ni vet vart jag går och hur ni ska komma dit?"</v>
<v n="5">"Nej, det vet vi inte", sa Tomas. "Vi har ingen aning om vart du går. Hur ska vi då hitta dit?"</v>
<v n="6">Jesus sa till honom: "Jag är vägen, sanningen och livet. Ingen kan komma till Fadern utom genom mig.</v>
<v n="7">Vet ni vem jag är så vet ni också vem min Far är. Från och med nu känner ni honom, och ni har sett honom."</v>
<v n="8">Filippos sa: "Herre, visa oss Fadern så är vi nöjda."</v>
<v n="9">Jesus svarade: "Vet du ännu inte ens vem jag är, Filippos, efter den långa tid som jag har varit tillsammans med er? Den som har sett mig har sett Fadern. Varför ber ni då att få se honom?</v>
<v n="10">Tror ni inte att jag är i Fadern och att Fadern är i mig? Orden jag talar är inte mina egna, utan de är från Fadern som bor i mig. Och han gör sina gärningar genom mig.</v>
<v n="11">Tro mig när jag säger att jag är i Fadern och Fadern är i mig. Och om ni ändå inte tror mina ord, tro då på de under ni har sett mig göra.</v>
<v n="12" t="13">Ett är säkert: "Var och en som tror på mig ska göra samma under som jag har gjort, och till och med ändå större för jag går för att vara hos Fadern. Ni kan be honom om vad som helst i mitt namn, och jag ska göra det. Och Fadern ska bli ärad på grund av vad jag, Sonen, gör för er.</v>
<v n="14">Ja, be om vad som helst, och använd er av mitt namn så ska jag göra det."</v>
<v n="15" t="16">"Om ni älskar mig så lev som jag har lärt er. Och jag ska be Fadern att han i mitt ställe ska sända er en annan Hjälpare som aldrig ska lämna er.</v>
<v n="17">Det är den helige Ande, som leder er in i den fulla sanningen. Världen kan inte ta emot honom, för den söker inte efter honom och känner honom inte. Men ni gör det, för han bor hos er nu och kommer att vara i er.</v>
<v n="18">Nej, jag ska inte överge er eller lämna er föräldralösa, utan jag ska komma till er.</v>
<v n="19">Snart kommer ingen längre att se mig här i världen, men ni ska se mig. Och därför att jag lever ska ni också göra det.</v>
<v n="20">Då kommer ni att veta att jag är i min Far och att ni är i mig och jag i er.</v>
<v n="21">Den som lyder mina bud och lever efter dem älskar mig, och därför att han älskar mig kommer min Far att älska honom. Det kommer jag också att göra, och jag ska ge mig till känna för honom.</v>
<v n="22">Judas (inte Judas Iskariot, utan den andre lärjungen med samma namn) sa till honom: "Herre, varför ska du ge dig till känna bara för oss lärjungar och inte för hela världen?"</v>
<v n="23">Jesus svarade: "Jag ger mig till känna bara för dem som älskar mig och lyder mina ord. Fadern ska också älska dem, och vi ska komma till dem och stanna hos dem.</v>
<v n="24">Den som inte rättar sig efter vad jag säger älskar mig inte. Och kom ihåg att det jag säger kommer inte från mig själv, utan det har jag fått av Fadern som har sänt mig.</v>
<v n="25">Jag säger er detta medan jag fortfarande är hos er.</v>
<v n="26">Men när Fadern i mitt ställe sänder Hjälparen, och Hjälparen är den helige Ande, så kommer han att lära er mycket och påminna er om allt som jag har lärt er.</v>
<v n="27">Även om jag inte stannar hos er så ska ni ha frid. Jag ger er min frid, en frid som ingen annan kan ge er. Var därför inte oroliga och rädda.</v>
<v n="28">Kom ihåg vad jag har sagt till er: jag går bort nu, men jag ska komma tillbaka till er. Om ni verkligen älskar mig ska ni glädja er med mig, för jag går till Fadern som är större än jag.</v>
<v n="29">Jag har berättat detta för er på förhand, så att ni ska tro på mig när det inträffar.</v>
<v n="30">Jag har inte tid att tala med er mera nu, för Satan, denna världens furste närmar sig. Han har ingen makt över mig,</v>
<v n="31">utan jag kommer bara att göra vad Fadern befallt mig, så att världen ska veta att jag älskar Fadern. Kom, nu går vi."</v>
</c>
<c n="15">
<v n="1">"Jag är den äkta vinstocken, och min far är trädgårdsmästaren.</v>
<v n="2">Han skär bort varje gren som inte ger någon frukt. Och han beskär de grenar som ger frukt, så att de kan ge ännu rikare skörd.</v>
<v n="3">Eftersom ni har tagit emot de ord jag talat till er är ni redan beskurna på samma sätt som dessa grenar för att få större styrka.</v>
<v n="4">Se därför till att ni lever i mig, och låt mig leva i er. En gren kan ju inte bära frukt om den är skild från trädet. Inte heller kan ni bära frukt om ni är skilda från mig.</v>
<v n="5">Ja, jag är vinstocken, och ni är grenarna. Om någon lever i mig och jag i honom så ska han ge rikligt med frukt, för utan mig kan ni inte göra något.</v>
<v n="6">Om någon vill leva utan mig kommer han på samma sätt som en gren som inte bär frukt att skäras av och kastas bort. Och de torra grenarna kommer att samlas ihop och brännas upp.</v>
<v n="7">Men om ni alltid är i mig och lyder mina bud så kan ni be om vad ni vill, och ni ska få det.</v>
<v n="8">De som är mina verkliga lärjungar ger rikligt med frukt, och därigenom blir min Far ärad.</v>
<v n="9">Som Fadern älskar mig så älskar jag er. Lev i min kärlek.</v>
<v n="10">När ni lyder mina bud lever ni i min kärlek, liksom jag lyder min Far och lever i hans kärlek.</v>
<v n="11">Jag har sagt er detta för att min glädje ska fylla er och er glädje ska bli fullkomlig.</v>
<v n="12">Och detta är mitt bud: Ni ska älska varandra så som jag har älskat er.</v>
<v n="13">Den största kärleken visar någon när han ger sitt liv för sina vänner.</v>
<v n="14">Ni är mina vänner om ni lyder mig.</v>
<v n="15">Jag kallar er inte längre tjänare, för en herre anförtror sig inte åt sina tjänare. Nu är ni mina vänner, för jag har ju sagt er allt som Fadern har sagt mig.</v>
<v n="16">Ni har inte utvalt mig, utan jag har utvalt er så att ni kan gå ut och bära frukt som består. Då ska Fadern ge er allt vad ni ber om i mitt namn.</v>
<v n="17">Därför säger jag er ännu en gång: Ni ska älska varandra.</v>
<v n="18">När människorna hatar er glöm då inte att man hatade mig innan man hatade er.</v>
<v n="19">Den här världen skulle älska er om ni tillhörde den. Men det gör ni inte - för jag har kallat er till att lämna den, och därför hatar man er.</v>
<v n="20">Kommer ni ihåg vad jag sa till er? 'En tjänare är inte större än sin herre.' Eftersom de har förföljt mig så kommer de naturligtvis att förfölja er. Och om de lyssnar till mina ord så borde de lyssna till er.</v>
<v n="21">Världens människor kommer att förfölja er därför att ni tillhör mig, för de känner inte Gud som har sänt mig.</v>
<v n="22">De skulle inte vara skyldiga om jag inte hade kommit och talat till dem. Men nu har de ingen ursäkt för sin synd.</v>
<v n="23">Den som hatar mig hatar också min Far.</v>
<v n="24">Om jag inte framför ögonen på dem hade gjort så mäktiga under, skulle de inte vara skyldiga. Men som det nu är har de sett dessa under, och ändå hatar de oss både mig och min Far.</v>
<v n="25">Så har det uppfyllts som profeterna förutsagt om Messias: 'De har hatat mig utan orsak.'</v>
<v n="26">Men jag ska sända någon till er som står vid er sida och tröstar er - den helige Ande som är sanningens Ande. Han kommer till er från Fadern, och han ska berätta allt om mig.</v>
<v n="27">Och ni måste också berätta för alla om mig, för ni har varit med mig från början."</v>
</c>
<c n="16">
<v n="1">"Jag har sagt er detta för att ni inte ska tveka inför allt som ligger framför er.</v>
<v n="2">Ni kommer att bli utestängda från synagogorna, ja, det ska gå så långt att de som dödar er ska tycka att de tjänar Gud.</v>
<v n="3">Och att de gör det beror på att de aldrig har känt Fadern eller mig.</v>
<v n="4">Ja, jag säger er detta nu så att ni inte blir överraskade när det händer. Jag har inte sagt det till er tidigare eftersom jag hela tiden har varit hos er.</v>
<v n="5">Men nu ska jag gå bort till den som sände mig, och ingen av er frågar varför jag går bort.</v>
<v n="6">Ni är bedrövade och sörjer över vad jag sagt er.</v>
<v n="7">Men det är faktiskt bäst för er att jag går bort, annars kan inte den komma i mitt ställe som ska hjälpa och trösta er. Om jag går bort så kommer han, för jag ska sända honom till er.</v>
<v n="8">Och när han har kommit ska han öppna människornas ögon så att de ser sin synd och förstår Guds rättfärdighet och hans domar.</v>
<v n="9">För deras synd består i att de inte tror på mig.</v>
<v n="10">Guds rättfärdighet visar sig däri att jag går till Fadern, och ni ser mig inte mer.</v>
<v n="11">Och Guds dom består i att denna världens furste redan är dömd.</v>
<v n="12">Det är så mycket jag vill säga er, men ni kan inte förstå det nu.</v>
<v n="13">När den helige Ande - som är sanningen - kommer, ska han leda er fram till hela sanningen. Han ska inte tala i egen sak, utan endast förmedla vad han har hört. Också vad som väntar er i framtiden ska han berätta för er.</v>
<v n="14">Han ska upphöja mig och ära mig genom att visa er min härlighet.</v>
<v n="15">Allt vad Fadern har tillhör mig. Därför kan jag med rätta säga: Allt vad han visar er kommer från mig.</v>
<v n="16">Snart är jag borta och ni ser mig inte längre. Men det dröjer inte länge förrän ni får se mig igen."</v>
<v n="17" t="18">"Vad talar han om?" frågade lärjungarna. "Han säger ju att snart är han borta och sedan att vi ska få se honom igen. Och vad menar han med 'att gå till Fadern?' Vi vet inte vad det betyder."</v>
<v n="19">Jesus märkte att de ville fråga om något så han sa: "Ni frågar er vad jag menar?</v>
<v n="20">Världen kommer att glädja sig över vad som ska hända mig, och ni kommer att gråta. Men er gråt ska plötsligt vändas i underbar glädje när ni ser mig igen.</v>
<v n="21">Det blir som när en kvinna föder barn. Så fort barnet är fött glömmer hon smärtan, och hon känner djup lycka över att en människa är född till världen.</v>
<v n="22">Ni sörjer nu, men jag ska se er igen, och då kommer ni att bli glada, och ingen kan ta den glädjen från er.</v>
<v n="23">Då behöver ni inte fråga mig om någonting. Ni kan gå direkt till Fadern, och han ska ge er vad ni ber om därför att ni använder mitt namn.</v>
<v n="24">Ni har inte försökt det förut, men börja nu. Be i mitt namn så ska ni få, och er glädje ska bli fullkomlig.</v>
<v n="25">Vad jag vill säga er har jag hitintills förklarat med exempel, men den tid ska komma när detta inte längre är nödvändigt, utan jag kan tala öppet till er, utan bilder och omskrivningar och låta er veta allt om Fadern.</v>
<v n="26">Då kan ni be i mitt namn och vända er direkt till honom. Och jag behöver inte be Fadern besvara era önskemål,</v>
<v n="27">för Fadern själv älskar er innerligt därför att ni älskar mig och tror att jag kom från Fadern.</v>
<v n="28">Ja, jag kom från Fadern till världen och ska lämna världen för att återvända till Fadern."</v>
<v n="29">"Äntligen talar du i klartext", sa lärjungarna, "och inte i gåtor.</v>
<v n="30">Nu förstår vi att du vet allt och inte behöver ha någon som lär dig någonting. Därför tror vi att du kommer från Gud."</v>
<v n="31">"Tror ni verkligen det?" svarade Jesus.</v>
<v n="32">"Men den stund kommer, ja, den är faktiskt redan här, när ni ska skingras och återvända var och en till sitt och lämna mig ensam. Men inte ens då ska jag vara ensam för Fadern är med mig.</v>
<v n="33">Jag har sagt er allt detta för att ni ska ha frid i era hjärtan och sinnen. Här på jorden kommer ni att möta många sorger och bedrövelser, men var vid gott mod för jag har segrat över världen."</v>
</c>
<c n="17">
<v n="1">När Jesus sagt dessa ord såg han upp mot himlen och sa: "Far, stunden har kommit. Uppenbara Sonens härlighet så att han i sin tur kan ära dig.</v>
<v n="2">För du har gett honom myndighet över varje man och kvinna på hela jorden. Han skänker evigt liv åt var och en som du har gett honom.</v>
<v n="3">Och detta är vägen till evigt liv - att känna dig, den ende sanne Guden, och Jesus Kristus, som du sände till jorden.</v>
<v n="4">Jag har ärat dig här på jorden genom att göra allt som du har bett mig om.</v>
<v n="5">Och nu, Far, ber jag att du ska uppenbara den härlighet som vi delade innan världen kom till.</v>
<v n="6">Jag har berättat allt om dig för dessa människor. De var i världen, men sedan gav du dem åt mig. De var faktiskt hela tiden dina, och du gav dem åt mig, och de har trott ditt Ord och lever efter det.</v>
<v n="7">Nu vet de att allt jag har är en gåva från dig.</v>
<v n="8">De befallningar du gett mig har jag gett dem, och de har tagit emot dem och är överbevisade om att jag har kommit ner till jorden från dig. Och de tror att du har sänt mig.</v>
<v n="9">Min bön gäller inte världen, utan dessa människor som du har gett mig därför att de tillhör dig.</v>
<v n="10">Och allesammans tillhör dig, eftersom de är mina, för du har gett dem tillbaka till mig tillsammans med allt annat som är ditt. De kommer att visa världen vem jag är.</v>
<v n="11">Nu lämnar jag världen och kommer till dig, men de blir kvar. Helige Far, bevara dem, alla dessa som du har gett mig, så att de blir förenade på samma sätt som vi är.</v>
<v n="12">Så länge som jag varit hos dem har jag bevarat alla dem du gav mig i din gemenskap. Jag har skyddat dem, så att ingen av dem har gått förlorad, utom fördärvets son, precis som Skriften har förutsagt.</v>
<v n="13">Och nu återvänder jag till dig. Medan jag varit hos dem har jag gett dem ditt ord, för att de skulle bli fyllda av min glädje.</v>
<v n="14">Jag har gett dem ditt ord. Och världen hatar dem, därför att de inte passar in i den, liksom inte heller jag gör det.</v>
<v n="15">Jag ber inte att du ska ta bort dem från världen, utan att i stället tryggt bevara dem från Satans makt.</v>
<v n="16">De tillhör inte denna världen mer än vad jag gör.</v>
<v n="17">Bevara dem rena och heliga och undervisa dem i sanningens ord.</v>
<v n="18">Som du sände mig i världen, så sänder jag dem i världen.</v>
<v n="19">Och jag ger mitt liv för dem så att också deras liv tillhör dig.</v>
<v n="20">Jag ber inte bara för dessa, utan också för alla som i framtiden kommer att tro på mig på grund av dessa människors vittnesbörd.</v>
<v n="21">Min bön för dem alla är att de ska vara ett, på samma sätt som du och jag är det, Far. Som du är i mig och jag är i dig, så ska de vara i oss.</v>
<v n="22">Jag har gett dem den härlighet du gav åt mig, att vara ett liksom vi är ett, och att ha samma fullkomliga enhet som vi -</v>
<v n="23">jag i dem och du i mig. Då ska världen förstå att du har sänt mig och att du älskar dem lika mycket som du älskar mig.</v>
<v n="24">Far, jag vill att alla dessa som du gett mig ska bli kvar hos mig, så att de kan se den härlighet du gav mig, därför att du älskade mig innan världen kom till.</v>
<v n="25">Rättfärdige Fader, världen känner dig inte, men det gör jag, och dessa lärjungar vet att du har sänt mig.</v>
<v n="26">Och jag har uppenbarat dig för dem och ska fortsätta att uppenbara dig, så att den mäktiga kärlek du har visat mig kan vara i dem, och jag i dem."</v>
</c>
<c n="18">
<v n="1">Sedan Jesus bett denna bön gick han tillsammans med lärjungarna till andra sidan av Kidrondalen där det fanns en lund med olivträd.</v>
<v n="2">Judas, förrädaren, kände till platsen för Jesus hade ofta varit där med sina lärjungar.</v>
<v n="3">Översteprästerna och fariseerna hade låtit Judas få med sig en grupp romerska soldater och poliser. Med brinnande facklor, lyktor och vapen kom de nu till olivlunden.</v>
<v n="4" t="5">Jesus visste precis vad som skulle hända. Han gick då fram till dem och frågade: "Vem söker ni?Jesus från Nasaret", svarade de."Det är jag", förklarade han. Också Judas, förrädaren, stod där tillsammans med dem.</v>
<v n="6">Och när Jesus sa vem han var föll alla baklänges till marken!</v>
<v n="7">En gång till frågade han dem: "Vem söker ni?"Och de ropade igen: "Jesus från Nasaret."</v>
<v n="8">"Jag har ju redan sagt er att det är jag.'Om det är mig ni söker så låt de andra gå."</v>
<v n="9">Så gick det i uppfyllelse som Jesus förut hade sagt när han bad: "Jag har inte förlorat en enda av dem du gav mig".</v>
<v n="10">Petrus tog då sitt svärd och högg av högra örat på Malkos, översteprästens tjänare.</v>
<v n="11">Men Jesus sa till Petrus: "Stoppa undan svärdet. Ska jag dra mig undan det lidande som det är Faderns vilja att jag ska utstå?"</v>
<v n="12">De judiska poliserna och soldaterna med sin befälhavare grep då Jesus och band honom.</v>
<v n="13">Först tog de honom till Hannas, Kajafas svärfar. Kajafas var överstepräst det året,</v>
<v n="14">och det var han som hade sagt till de judiska ledarna: "Det är bättre att en dör för alla."</v>
<v n="15">Petrus följde efter dem, tillsammans med en av de andra lärjungarna som kände översteprästen. Denne fick tillåtelse att komma in på gården,</v>
<v n="16">medan Petrus stod kvar utanför grinden. Den andre lärjungen gick sedan och talade med flickan som stod vakt vid grinden, och hon släppte in Petrus.</v>
<v n="17">Flickan frågade då Petrus: "Är inte du en av Jesu lärjungar?Nej", sa han, "det är jag inte."</v>
<v n="18">Poliserna och tjänarna stod runt en eld som hade gjorts upp eftersom det var kallt. Och Petrus stod där tillsammans med dem och värmde sig.</v>
<v n="19">Inne i huset började översteprästerna fråga ut Jesus om lärjungarna och vad han hade lärt dem.</v>
<v n="20">Jesus svarade: "Alla vet vad jag har undervisat om för jag har hela tiden predikat i synagogan och i templet. Alla de judiska ledarna har hört mig, och jag har inte sagt något i hemlighet som jag inte har sagt offentligt.</v>
<v n="21">Varför ställer ni den här frågan till mig? Fråga dem som hört mig. En del av dem är här. De vet vad jag har sagt!"</v>
<v n="22">En av soldaterna som stod där slog då till Jesus med knytnäven. "Ska du svara översteprästen på det sättet?" röt han.</v>
<v n="23">"Bevisa att jag ljög", svarade Jesus. "Slår du en människa för att hon säger sanningen?"</v>
<v n="24">Då skickade Hannas Jesus bunden till översteprästen Kajafas.</v>
<v n="25">Petrus stod alltjämt vid elden och värmde sig. Då frågade man honom: "Är inte du en av hans lärjungar?Absolut inte", svarade han.</v>
<v n="26">Men då sa en av översteprästens tjänare, en släkting till den man vars öra Petrus högg av: "Såg inte jag dig därute i olivlunden tillsammans med Jesus?"</v>
<v n="27">Då nekade Petrus än en gång, och just då gol en tupp.</v>
<v n="28">Förhöret inför Kajafas slutade först tidigt på morgonen. Därifrån fördes Jesus till den romerske landshövdingens palats. Men de judar som anklagade honom gick själva inte in i palatset, för enligt de religiösa föreskrifterna skulle de då bli orena och inte kunna äta påsklammet.</v>
<v n="29">Pilatus, landshövdingen, gick därför ut till dem och frågade: "Vad anklagar ni den här mannen för? Vad är det han har gjort?"</v>
<v n="30">"Vi skulle inte arresterat honom, om han inte hade varit en brottsling", svarade de.</v>
<v n="31">"För då bort honom och döm honom själva efter era egna lagar", sa Pilatus till dem."Men vi vill ha honom korsfäst", sa de, "och vi behöver ditt tillstånd."</v>
<v n="32">Därigenom uppfylldes Jesu ord om hur han skulle avrättas.</v>
<v n="33">Pilatus gick då tillbaka in i palatset och kallade till sig Jesus. "Är du judarnas kung?" frågade han honom.</v>
<v n="34">"Ställer du den frågan som romersk landshövding eller är det judarna som vill veta det?" svarade Jesus.</v>
<v n="35">"Jag är väl ingen jude?" snäste Pilatus. "Ditt eget folk och översteprästerna har fört dig hit. Vad har du gjort?"</v>
<v n="36">Då svarade Jesus: "Jag är inte en jordisk kung. Om jag hade varit det hade mina efterföljare kämpat för mig när jag arresterades av de judiska ledarna. Men mitt rike är inte av denna världen."</v>
<v n="37">Pilatus svarade: "Då är du alltså en kung?Ja", sa Jesus. "Jag är född till det. Och jag har kommit för att vittna om sanningen. Alla som älskar sanningen är mina efterföljare."</v>
<v n="38">"Vad är sanning?" utropade Pilatus. Sedan gick han ut till folket igen och sa till dem: "Enligt min mening är han inte skyldig till något brott.</v>
<v n="39">Men som vanligt brukar jag varje påsk frige en fånge. Om ni vill, ska jag därför släppa judarnas kung."</v>
<v n="40">Men de ropade tillbaka: "Nej! Inte honom, utan Barabbas!" (Barabbas var en rånare).</v>
</c>
<c n="19">
<v n="1">Då gav Pilatus order om att Jesus skulle piskas med ett blygissel.</v>
<v n="2">Och soldaterna gjorde en krona av törnen och tryckte fast den på hans huvud och satte sedan på honom en mantel av purpurrött tyg, den kungliga färgen.</v>
<v n="3">"Leve judarnas kung!" hånade de honom, och de slog honom med knytnävarna.</v>
<v n="4">Pilatus gick ut igen till judarna och sa: "Jag tänker föra ut honom till er nu, men ni ska veta att jag inte finner honom skyldig."</v>
<v n="5">Då kom Jesus ut med törnekronan och purpurmanteln på sig, och Pilatus sa: "Se, här är mannen!"</v>
<v n="6">Men när översteprästerna och de judiska ledarna fick se honom, började de ropa: "Korsfäst honom, korsfäst honom!Ni får korsfästa honom", sa Pilatus. "Jag finner honom inte skyldig."</v>
<v n="7">De svarade: "Enligt våra lagar ska han dö, för han har kallat sig Guds Son."</v>
<v n="8">När Pilatus hörde detta blev han ännu mer förskräckt.</v>
<v n="9">Han förde in Jesus i palatset igen och frågade honom: "Var kommer du ifrån?" Men Jesus svarade honom inte.</v>
<v n="10">"Tänker du inte svara mig?" frågade Pilatus. "Fattar du inte att jag har makt att ge dig fri eller att korsfästa dig?"</v>
<v n="11">Då sa Jesus: "Du skulle vara maktlös om inte Gud gett dig makt över mig. Därför är skulden större hos dem som överlämnade mig åt dig."</v>
<v n="12">Då försökte Pilatus på nytt att frige Jesus, men de judiska ledarna sa: "Om du friger den här mannen är du inte kejsarens vän. För den som gör sig till kung gör uppror mot kejsaren."</v>
<v n="13">När Pilatus hörde detta förde han ut Jesus till dem igen och satte sig på domarbänken på den stenlagda terrassen (på hebreiska kallas den "Gabbata").</v>
<v n="14">Klockan var nu ungefär tolv dagen före påsk, den dag då man förbereder högtiden.Och Pilatus sa till judarna: "Här är er kung."</v>
<v n="15">"Bort med honom", skrek de, "bort med honom. Korsfäst honom!Vad menar ni? Ska jag verkligen korsfästa er kung?" frågade Pilatus."Vi har ingen kung utom kejsaren", ropade översteprästerna tillbaka.</v>
<v n="16">Då gav Pilatus efter och överlämnade Jesus till dem för att korsfästas.</v>
<v n="17">Så fick de Jesus dömd till slut, och de förde honom ut ur staden. Han var tvungen att själv bära sitt kors till en plats som kallas Huvudskalleplatsen, på hebreiska "Golgata".</v>
<v n="18">Där korsfäste de honom tillsammans med två andra män, en på vardera sidan om honom.</v>
<v n="19">Och Pilatus satte upp ett anslag över honom med texten: "JESUS FRÅN NASARET, JUDARNAS KUNG".</v>
<v n="20">Platsen där Jesus korsfästes låg nära staden, och anslaget var skrivet på hebreiska, latin och grekiska, så att många människor kunde läsa det.</v>
<v n="21">Då gick översteprästerna till Pilatus och krävde: "Ändra det från 'judarnas kung' till 'Han har sagt: Jag är judarnas kung.'"</v>
<v n="22">Pilatus vägrade och svarade: "Vad jag har skrivit, det har jag skrivit. Det ska stå precis som det står."</v>
<v n="23" t="24">När soldaterna hade korsfäst Jesus delade de upp hans kläder i fyra högar, en för var och en av dem. Men när de kom till manteln visade det sig att den var vävd i ett stycke utan söm. Då sa de: "Låt oss spela tärning för att se vem som får den." Därmed uppfylldes det Skriftens ord som säger: "De delade mina kläder mellan sig och kastade lott om min mantel." Och det var just vad de gjorde.</v>
<v n="25">Intill korset där Jesus hängde stod hans mor och hennes syster, den Maria som var hustru till Kleopas, samt Maria från Magdala.</v>
<v n="26">När Jesus såg sin mor stå där bredvid den lärjunge han älskade, sa han till henne: "Han ska nu vara din son."</v>
<v n="27">Och till lärjungen sa han: "Hon är din mor!" Och från den stunden tog han hand om henne.</v>
<v n="28">Jesus visste att hans uppdrag nu var avslutat, och för att uppfylla Skriften sa han: "Jag är törstig."</v>
<v n="29">Man doppade då en svamp i en kruka fylld med surt vin som stod där och fäste den på en isopsgren och förde den till hans läppar.</v>
<v n="30">När Jesus hade smakat på det ropade han: "Det är fullbordat." Därefter böjde han ner huvudet och dog.</v>
<v n="31">De judiska ledarna ville inte att kropparna skulle hänga kvar på korset till nästa dag, som var sabbatsdag (och en mycket speciell sådan, för det var påsk). De bad därför Pilatus att ge order om att männens ben skulle slås sönder så att kropparna kunde tas ner.</v>
<v n="32">Soldaterna kom då och slog sönder benen på de båda män som hade korsfästs tillsammans med Jesus.</v>
<v n="33">Men när de kom fram till Jesus såg de att han redan var död, och därför slog de inte sönder hans ben.</v>
<v n="34">En av soldaterna stack ändå ett spjut i hans sida, och då rann det ut blod och vatten.</v>
<v n="35">Det finns en som kan vittna om det, eftersom han själv såg det med egna ögon. Hans berättelse är tillförlitlig och sann och honom kan ni tro på.</v>
<v n="36" t="37">Soldaterna gjorde detta för att de ord i Skriften skulle uppfyllas som säger: "Inget av hans ben ska slås sönder" och "de ska se upp till honom som de har genomborrat."</v>
<v n="38">Efteråt bad Josef av Arimataia, som av rädsla för de judiska ledarna hade varit en hemlig lärjunge till Jesus, om tillstånd att ta ner Jesu kropp. Pilatus beviljade det, och Josef kom och tog ner den.</v>
<v n="39">Nikodemos, mannen som hade kommit till Jesus en natt, var också med och han hade med sig trettio kilo balsameringsolja, gjord av myrra och aloe.</v>
<v n="40">Tillsammans lindade de in Jesu kropp i en lång linneduk, som var indränkt med den välluktande oljan. Det var vanligt att göra så vid judiska begravningar.</v>
<v n="41">Platsen där man hade korsfäst Jesus låg nära en träddunge, där det fanns en ny grav som aldrig använts.</v>
<v n="42">Och på grund av brådskan före sabbaten och därför att graven låg nära, lade de honom just där.</v>
</c>
<c n="20">
<v n="1">Tidigt på söndagsmorgonen, medan det ännu var mörkt, kom Maria från Magdala till graven och upptäckte att stenen var bortrullad från ingången.</v>
<v n="2">Hon sprang då därifrån och letade reda på Petrus och den lärjunge som Jesus älskade och sa: "De har tagit bort Herrens kropp från graven, och jag vet inte var de har lagt den."</v>
<v n="3" t="4">Då rusade båda till graven för att se efter. Den andre lärjungen sprang fortare än Petrus och kom dit först</v>
<v n="5">och böjde sig och tittade in och såg linneduken ligga där, men han gick inte in.</v>
<v n="6">Sedan kom Petrus och han gick in. Han lade också märke till linneduken som låg där,</v>
<v n="7">medan den duk, som täckt Jesu huvud, var hoprullad i en rulle och låg för sig.</v>
<v n="8">Sedan gick också den andre lärjungen in och såg och trodde att han uppstått -</v>
<v n="9">för till dess hade de inte fattat att Skrifterna sa att Jesus skulle återvända till livet!</v>
<v n="10">Sedan gick de båda lärjungarna hem.</v>
<v n="11">Under tiden hade Maria gått tillbaka till graven och stod utanför den och grät. Och medan hon grät lutade hon sig in</v>
<v n="12">och såg då två vitklädda änglar sitta där Jesu kropp hade legat, den ene vid huvudets plats och den andre vid fötternas.</v>
<v n="13">"Varför gråter du?" frågade änglarna henne."Därför att de har tagit bort min Herre", svarade hon, "och jag vet inte var de har lagt honom."</v>
<v n="14">Hon kastade en blick över axeln och såg att någon stod bakom henne. Men att det var Jesus märkte hon inte.</v>
<v n="15">"Varför gråter du?" frågade han henne. "Vem letar du efter?" Hon trodde det var trädgårdsmästaren och svarade därför:"Om du har tagit bort honom, tala då om för mig var du har lagt honom, så ska jag gå och hämta honom."</v>
<v n="16">"Maria", sa Jesus. Hon ryckte till och vände sig mot honom."Herre!" utropade hon.</v>
<v n="17">"Rör mig inte", sa han, "för jag har ännu inte återvänt till Fadern. Men gå och leta reda på mina bröder och tala om för dem att jag ska gå till min Far och er Far, min Gud och er Gud."</v>
<v n="18">Maria från Magdala sprang då till lärjungarna och sa: "Jag har sett Herren." Sedan berättade hon vad han hade sagt.</v>
<v n="19">På kvällen samma dag samlades lärjungarna bakom stängda dörrar av rädsla för de judiska ledarna. Då stod plötsligt Jesus mitt ibland dem och sa till dem: "Frid vare med er!"</v>
<v n="20">Så visade han dem sina händer och sin sida. Och deras glädje visste inga gränser när de såg sin Herre igen.</v>
<v n="21">Han talade till dem och sa: "Som Fadern har sänt mig, så sänder också jag er."</v>
<v n="22">Sedan andades han på dem och sa till dem: "Ta emot den helige Ande.</v>
<v n="23">Om ni förlåter någons synder så är de förlåtna, men om ni vägrar att förlåta dem så blir de inte förlåtna."</v>
<v n="24">En av lärjungarna, Tomas Tvillingen, hade inte varit med vid detta tillfälle.</v>
<v n="25">När de gång på gång berättade för honom: "Vi har sett Herren", svarade han: "Jag tror det inte förrän jag med egna ögon ser hålen efter spikarna i hans händer. Och jag vill ta på dem med mina fingrar, och med min hand vill jag röra vid såren i hans sida. Annars kan jag inte tro."</v>
<v n="26">Åtta dagar senare var lärjungarna samlade igen, och då var Tomas tillsammans med dem och dörrarna var låsta. Men plötsligt stod Jesus mitt ibland dem och sa: "Frid vare med er."</v>
<v n="27">Sedan vände han sig till Tomas och sa: "Här är mina händer. Sätt ditt finger här, och stick din hand i min sida! Tvivla nu inte längre utan tro!"</v>
<v n="28">"Min Herre och min Gud", utbrast Tomas.</v>
<v n="29">Sedan sa Jesus till honom: "Du tror därför att du sett mig. Lyckliga är de som inte har sett mig men ändå tror."</v>
<v n="30" t="31">Jesu lärjungar såg honom göra många andra under, förutom dem som är nertecknade i denna bok. Men dessa är nerskrivna för att ni ska kunna tro att han är Messias, Guds Son, och för att ni ska få evigt liv genom att tro på honom.</v>
</c>
<c n="21">
<v n="1">Senare visade sig Jesus för lärjungarna igen vid Galileiska sjön, och så här gick det till:</v>
<v n="2">En grupp bestående av Petrus, Tomas Tvillingen, Natanael från Kana i Galileen, Jakob och Johannes samt två andra lärjungar var där tillsammans.</v>
<v n="3">Då sa Petrus: "Jag tänker gå och fiska.Vi följer också med", sa de andra. Så steg de i båten och for ut på sjön, men de fick inget på hela natten.</v>
<v n="4">I gryningen stod en man på stranden, men de såg inte vem det var.</v>
<v n="5">Då ropade han till dem: "Hur har det gått för er, har ni fått någon fisk?Nej", svarade de.</v>
<v n="6">Sedan sa han: "Kasta ut nätet på höger sida om båten, så kommer ni att få massor av fisk." De följde hans råd, och fick så mycket fisk att de knappt orkade dra in nätet!</v>
<v n="7">Den lärjunge som Jesus älskade sa då till Petrus: "Det är Herren." Då tog Petrus på sig sin skjorta för han var bar på överkroppen och hoppade i vattnet och simmade i land.</v>
<v n="8">Resten av lärjungarna följde efter med båten och drog in det överfyllda nätet till stranden, en sträcka på ungefär hundra meter.</v>
<v n="9">När de kom i land såg de att det brann en eld där och att några fiskar höll på att stekas över den. Där fanns också bröd.</v>
<v n="10">"Kom hit med några av fiskarna som ni just har fått", sa Jesus.</v>
<v n="11">Då gick Petrus ut och drog i land nätet. Det var 153 stora fiskar i nätet, och trots det så hade det inte gått sönder.</v>
<v n="12">"Kom hit och ät", sa Jesus. Ingen av lärjungarna vågade fråga vem han var, men alla förstod att det var Herren.</v>
<v n="13">Därefter gick Jesus fram till dem och gav dem av brödet och fisken.</v>
<v n="14">Det var tredje gången som Jesus visade sig för lärjungarna sedan han uppstått från de döda.</v>
<v n="15">När de hade ätit sa Jesus till Simon Petrus: "Simon, Johannes son, älskar du mig mer än de andra här?Ja", svarade Petrus, "du vet att jag är din vän.Föd då mina lamm", sa Jesus till honom.</v>
<v n="16">Jesus upprepade frågan: "Simon, Johannes son, älskar du mig verkligen?Ja, Herre", sa Petrus, "du vet att jag är din vän.Ta då hand om mina får", sa Jesus.</v>
<v n="17">Än en gång frågade Jesus honom: "Simon, Johannes son, är du verkligen min vän?"Petrus blev ledsen över att Jesus ställde frågan en tredje gång, men han svarade: "Herre, du känner mig och du vet att jag är din vän."Jesus sa: "Föd då mina lamm.</v>
<v n="18">Men jag har mer att säga dig. När du var ung kunde du göra som du ville, och du hade dina egna planer. Men när du blir gammal ska du sträcka ut händerna, och andra ska leda dig för att föra dig dit du inte vill."</v>
<v n="19">Jesus sa detta för att låta Petrus veta med vilket slags död han skulle förhärliga Gud. Sedan sa Jesus till honom: "Följ mig."</v>
<v n="20">Petrus vände sig om och såg att den lärjunge som Jesus älskade följde efter, han som hade lutat sig fram vid deras sista kvällsmåltid för att fråga Jesus: "Herre, vem av oss kommer att förråda dig?"</v>
<v n="21">Petrus frågade Jesus: "Vad kommer att hända med honom? Hur kommer han att dö?"</v>
<v n="22">Jesus svarade: "Om jag vill att han ska leva tills jag kommer tillbaka, vad har du med det att göra? Följ du mig."</v>
<v n="23">Så spreds ryktet att den lärjungen inte skulle dö. Men det var inte alls vad Jesus sa. Han sa bara: "Om jag vill att han ska leva tills jag kommer, vad har du med det att göra?"</v>
<v n="24">Jag är den lärjungen! Jag såg dessa händelser och har skrivit ner dem här och alla vet att det är sant. Och jag tror att om alla övriga händelser i Jesu liv skulle skrivas ner, så skulle världen knappast rymma alla de böcker man då fick lov att skriva!</v>
</c>
</b>
<b n="Apostagärningarna">
<c n="1">
<v n="1" t="2">Käre Theofilos!I mitt första brev berättade jag för dig om vad Jesus gjorde och lärde. Jag berättade om hur han blev upptagen till himlen efter att ha undervisat sina utvalda apostlar genom den helige Ande.</v>
<v n="3">Under de fyrtio dagarna efter korsfästelsen visade han sig gång på gång för dessa apostlar, och på många sätt bevisade han för dem att han levde. Vid dessa tillfällen talade han till dem om Guds rike.</v>
<v n="4">Vid ett av dessa tillfällen sa han till dem att inte lämna Jerusalem förrän den helige Ande hade kommit till dem, som Fadern hade lovat. Det var något som han redan tidigare hade talat med dem om.</v>
<v n="5">"Johannes döpte er i vatten", påminde han dem, "men om några få dagar ska ni bli döpta i den helige Ande."</v>
<v n="6">När han en annan gång visade sig för dem frågade de honom: "Herre, ska du nu befria Israel och låta oss bli en självständig nation igen?"</v>
<v n="7">"Den tidpunkten bestämmer Fadern", svarade han, "och det är inget som ni får veta.</v>
<v n="8">Men när den helige Ande kommer till er, ska ni få kraft att vittna om min död och uppståndelse för människorna i Jerusalem, i Judeen, i Samarien och över hela jorden."</v>
<v n="9">Strax efteråt lyftes han upp i skyn och medan de stod och stirrade efter honom försvann han i ett moln.</v>
<v n="10">De försökte att få se ännu en skymt av honom, men då stod plötsligt två vitklädda män bland dem</v>
<v n="11">och sa: "Ni män från Galileen, varför står ni här och tittar mot skyn? Jesus har återvänt till himlen, men en dag ska han komma tillbaka hit på samma sätt som han for upp!"</v>
<v n="12">När detta hände var de på Oljeberget, som ligger knappt en kilometer från Jerusalem. De gick tillbaka in i staden</v>
<v n="13" t="14">och samlades till bön i ett rum på andra våningen i det hus där de brukade hålla till.Dessa personer var närvarande: Petrus, Johannes, Jakob, Andreas, Filippos, Tomas, Bartolomaios, Matteus, Jakob, Alfaios son, Simon, som också kallades seloten, Judas, Jakobs son, och Jesu bröder. Flera kvinnor, bland dem Jesu mor, var också där.</v>
<v n="15">De fortsatte att be i flera dagar. Under en av dagarna, när cirka hundratjugo människor var samlade, reste sig Petrus upp och talade till dem:</v>
<v n="16">"Bröder, det var nödvändigt att Skriftens ord skulle uppfyllas när det gäller Judas, som visade vägen för folkhopen som arresterade Jesus. Detta förutsas för länge sedan av den helige Ande, när han talade genom kung David.</v>
<v n="17">Judas var en av oss, utvald att vara apostel precis som vi.</v>
<v n="18">Han köpte en åker för de pengar som han fick för sitt förräderi, och när han föll framstupa där, fläktes hans kropp upp och inälvorna rann ut.</v>
<v n="19">Nyheten om hans död spred sig snabbt bland alla människor i Jerusalem, och de kallade platsen Blodsåkern.</v>
<v n="20">Kung Davids förutsägelse om detta finns i Psaltaren, där han säger: 'Låt hans hem bli öde, låt ingen bo där.' Och på ett annat ställe står det: 'Låt hans uppgift överlämnas åt någon annan.'</v>
<v n="21" t="22">Nu måste vi alltså välja någon annan, som kan ta Judas plats. Någon som tillsammans med oss kan vittna om Jesu uppståndelse. Låt oss välja någon som har varit med oss hela tiden, från vårt första möte med Herren, från den gången han döptes av Johannes till den dag då han hämtades upp till himlen."</v>
<v n="23">Man föreslog då två män: Josef Justus, som också kallades Barsabbas, och Mattias.</v>
<v n="24" t="25">Sedan bad alla att den rätte mannen skulle väljas. "Herre", sa de, "du känner allas hjärtan. Visa oss vilken av dessa män du har valt till att ersätta förrädaren Judas, som har gått till den plats där han hör hemma."</v>
<v n="26">Sedan drog de lott, och på det sättet blev Mattias vald och blev apostel tillsammans med de andra elva.</v>
</c>
<c n="2">
<v n="1">Sju veckor hade nu gått sedan Jesus dog och uppstod, och pingstdagen kom. När de troende hade samlats den dagen,</v>
<v n="2">hördes plötsligt ett dån från himlen, som ljudet av en våldsam storm, och det fyllde huset där de var samlade.</v>
<v n="3">Sedan visade sig något som såg ut som flammor eller eldstungor, och dessa stannade över deras huvuden.</v>
<v n="4">Och allesammans blev fyllda av den helige Ande och började tala språk som de i vanliga fall inte kunde, men som den helige Ande inspirerade dem till.</v>
<v n="5">Många fromma judar från olika länder var i Jerusalem den dagen för att vara med och fira pingsthögtiden.</v>
<v n="6">När de hörde dånet i skyn ovanför huset, kom många springande för att se vad som stod på. När de nu hörde lärjungarna tala deras egna språk, blev de alldeles förbluffade.</v>
<v n="7">"Hur kan det komma sig?" ropade de. "De här männen kommer ju alla från Galileen,</v>
<v n="8">och ändå hör vi dem tala på våra egna språk.</v>
<v n="9">Här är vi, parter, meder, elamiter. Vi är från Mesopotamien, Judeen, Kappadokien, Pontos, Asien,</v>
<v n="10">Frygien, Pamfylien, Egypten och från trakten kring Kyrene i Libyen. Vi kommer från Rom, både judar och sådana som omvänts till judendomen,</v>
<v n="11">vi är kreter och araber. Och ändå hör vi dessa män tala om Guds mäktiga under på vårt eget språk!"</v>
<v n="12">De stod där förvånade och häpna. "Vad kan det här betyda?" frågade de sig.</v>
<v n="13">Men andra i folkskaran hånade dem: "De är berusade, det är ju självklart!" sa de.</v>
<v n="14">Då steg Petrus fram tillsammans med de elva apostlarna och ropade till folket: "Hör på allesammans, både jerusalemsbor och ni som är här på besök!</v>
<v n="15">Några av er säger att de här männen är berusade. Det är inte sant. Det är alldeles för tidigt på dagen för det. Människor dricker sig inte berusade klockan nio på morgonen!</v>
<v n="16">Nej, vad ni är vittnen till den här morgonen förutsas för flera hundra år sedan av profeten Joel:</v>
<v n="17">'I de sista dagarna', säger Gud, 'ska jag låta min helige Ande komma över alla människor, och era söner och döttrar ska profetera. Era unga män ska se syner, och era gamla män ha drömmar.</v>
<v n="18">Ja, den helige Ande ska komma till alla mina tjänare, både män och kvinnor, och de ska profetera.</v>
<v n="19">Och ni ska se märkliga tecken både på himlen och på jorden: blod och eld och rökmoln.</v>
<v n="20">Solen ska bli svart och månen blodröd innan Herrens stora dag kommer.</v>
<v n="21">Men var och en som ber Herren om barmhärtighet ska få det och bli frälst.'</v>
<v n="22">Hör på mig, ni israelitiska män! Gud gav Jesus från Nasaret sitt erkännande inför alla människor genom att låta honom utföra de mest fantastiska under. Det vet ni alla.</v>
<v n="23">Men Gud följde sin uppgjorda plan och tillät er att med hjälp av den romerska staten spika fast honom vid korset och döda honom.</v>
<v n="24">Sedan befriade Gud honom från dödens vånda och förde honom tillbaka till livet, för döden kunde inte hålla honom i sitt grepp.</v>
<v n="25">Kung David säger om Jesus: 'Jag vet att Herren alltid är med mig. Han hjälper mig. Guds stora kraft håller mig uppe.</v>
<v n="26">Därför är mitt hjärta fyllt av glädje, och min tunga ropar ut hans lov! För jag vet att allt kommer att gå väl för mig när jag dör.</v>
<v n="27">Du kommer inte att lämna min själ i helvetet, eller låta din helige Sons kropp förgås.</v>
<v n="28">Du kommer att ge mig livet tillbaka och fylla mig med underbar glädje när jag är i din närhet.'</v>
<v n="29">Tänk efter, kära bröder! David talade inte om sig själv när han skrev de ord som jag har citerat, för han dog och blev begravd, och hans grav finns fortfarande här ibland oss.</v>
<v n="30">Men han var en profet och visste att Gud hade gett ett löfte som inte kunde brytas. Han hade lovat att en av Davids efterkommande skulle bli Messias och sitta på Davids tron.</v>
<v n="31">David såg framåt och förutsa att Messias skulle uppstå med orden: Hans sj¤l ska inte l¤mnas i helvetet, och hans kropp ska inte f´rmultna.</v>
<v n="32">Det var alltså om Jesus han talade, och vi är alla vittnen till att Jesus uppstod från de döda.</v>
<v n="33">Och Gud har upprest honom och nu sitter han på hedersplatsen vid Guds högra sida. Och precis som Fadern har lovat, har Jesus fått motta den helige Ande, vilken han sedan har sänt till er med det resultat ni ser och hör i dag.</v>
<v n="34">Nej, det var inte om sig själv David talade i de ord som jag citerade nyss, för han for aldrig upp till himlen. Dessutom sa han också: 'Gud talade till min Herre, Messias, och sa till honom: Sitt här på hedersplatsen bredvid mig,</v>
<v n="35">tills jag lägger dina fiender för dina fötter!'</v>
<v n="36">Därför säger jag utan omsvep till alla i Israel att Gud har gjort denne Jesus, som ni korsfäste, till Herre och Messias!"</v>
<v n="37">Petrus ord rörde dem djupt, och de frågade honom och de andra apostlarna: "Bröder, vad ska vi göra?"</v>
<v n="38">Petrus svarade: "Var och en av er måste vända sig bort från synden och komma tillbaka till Gud och bli döpt i Jesu Kristi namn till syndernas förlåtelse. Då kommer ni också att få den helige Ande som gåva.</v>
<v n="39">Kristus har nämligen lovat att den helige Ande ska ges till var och en som har blivit kallad av Herren vår Gud, och till era barn, ja till och med till dem som bor i andra länder!"</v>
<v n="40">Sedan höll Petrus en lång predikan och berättade om Jesus och uppmanade med stor kraft alla som lyssnade att ta emot frälsning och rädda sig undan detta onda släkte.</v>
<v n="41">Och de som lät sig överbevisas av det Petrus sa döptes - tillsammans cirka tretusen personer.</v>
<v n="42">De förenade sig med de andra troende och deltog regelbundet i apostlarnas undervisning, i gudstjänsterna, i brödsbrytelsen och i bönen.</v>
<v n="43">Och en känsla av djup respekt fanns hos alla, för apostlarna utförde många under.</v>
<v n="44">Och alla de troende var ständigt tillsammans och delade allt med varandra.</v>
<v n="45">De sålde sina tillhörigheter och delade med sig till dem som behövde något.</v>
<v n="46">Varje dag bad de tillsammans i templet, och i hemmen samlades de i små grupper för att bryta bröd. De delade sina måltider i uppriktig glädje och tacksamhet</v>
<v n="47">och lovprisade Gud. Och alla i staden var vänligt inställda till dem, och varje dag växte församlingen i antal eftersom Gud frälste många.</v>
</c>
<c n="3">
<v n="1">En eftermiddag gick Petrus och Johannes till templet för att vara med vid den dagliga bönen klockan tre.</v>
<v n="2">När de närmade sig templet såg de hur en man, som hade varit lam från födseln, bars längs gatan och lades bredvid den tempelport som kallades Sköna porten. Man brukade hjälpa honom med detta varje dag.</v>
<v n="3">När Petrus och Johannes kom gående, bad han dem om pengar.</v>
<v n="4">De såg uppmärksamt på honom, och sedan sa Petrus: "Titta på oss!"</v>
<v n="5">Den lame mannen såg ivrigt på dem och väntade sig en gåva.</v>
<v n="6">Men Petrus sa: "Vi har inga pengar att ge dig. Men jag ska ge dig något annat! Jag befaller dig i Jesu Kristi, nasareens namn, res dig upp!"</v>
<v n="7" t="8">Sedan tog Petrus den lame mannens högra hand för att resa upp honom. När han gjorde det blev mannen frisk i sina fötter och vrister, och han reste sig upp, stod stilla ett ögonblick, och började sedan gå fram och tillbaka! Därefter följde han med dem till templet, och han både gick och hoppade och lovprisade Gud.</v>
<v n="9">När människorna där inne såg honom gå och hörde honom lovprisa Gud,</v>
<v n="10">blev de förvånade. De förstod ju att det var den lame tiggaren som ofta hade suttit vid Sköna porten.</v>
<v n="11">Han höll sig hela tiden tätt intill Petrus och Johannes, och alla skyndade sig till Salomos pelargång och trängdes där för att få se honom, och man förundrade sig över det som hänt.</v>
<v n="12">Petrus såg sitt tillfälle och talade till folkskaran. "Israelitiska män", sa han, "vad är det för märkvärdigt med detta? Och varför ser ni på oss som om vi genom vår egen kraft och fromhet fått den här mannen att börja gå?</v>
<v n="13">Det är ju Abrahams, Isaks och Jakobs och alla era förfäders Gud, som har ärat sin tjänare Jesus genom att göra detta. Jag talar om den Jesus, som ni förkastade inför Pilatus, trots Pilatus beslut att släppa honom fri.</v>
<v n="14">Ni ville inte att han skulle släppas, denne helige, rättfärdige man. I stället krävde ni att en mördare skulle friges.</v>
<v n="15">Och ni dödade livets Herre, men Gud förde honom tillbaka till livet. Johannes och jag är vittnen till detta faktum, för efter det att ni dödat honom såg vi honom livs levande!</v>
<v n="16">Den här mannen har blivit botad genom Jesu namn, och ni vet hur lam han var förut. Det är tron på Jesu namn, den tro som Gud har gett oss, som har gjort att denne man nu är fullkomligt frisk.</v>
<v n="17">Kära bröder! Jag förstår att vad ni gjorde med Jesus, det gjorde ni i okunnighet. Och detsamma kan sägas om era ledare.</v>
<v n="18">Men Gud lät det profeterna sagt gå i uppfyllelse, nämligen att Messias måste genomgå detta lidande.</v>
<v n="19">Ångra er och ändra er inställning till Gud och vänd om till honom. Då ska han rena er från era synder och</v>
<v n="20">låta den tid komma då han vänder sig till er och sänder Jesus, er Messias, till er.</v>
<v n="21" t="22">Han måste nämligen stanna kvar i himlen tills den tid kommer, när Gud ska låta allt som man förutsa för länge sen bli verklighet. Mose sa till exempel: 'Herren Gud ska låta en profet som liknar mig komma till er. Lyssna noga till allt han säger er.</v>
<v n="23">Den som inte lyssnar på honom kommer att gå förlorad.'</v>
<v n="24">Samuel och alla profeterna talade allesammans om vad som händer i dag.</v>
<v n="25">Ni är dessa profeters barn. Guds löften till våra förfäder, att hela världen ska bli välsignad genom judarna, gäller också er. Det var det löfte som Gud gav åt Abraham.</v>
<v n="26">Och så snart som Gud hade gjort sin tjänare levande igen, sände han honom först till er israeliter för att välsigna er när ni vänder om från era synder."</v>
</c>
<c n="4">
<v n="1" t="2">Medan de talade till folket kom översteprästerna, befälhavaren för tempelvakterna och några av saddukeerna fram till dem. De var mycket upprörda över att Petrus och Johannes påstod att Jesus hade uppstått från de döda.</v>
<v n="3">Apostlarna blev arresterade, och eftersom det redan var kväll satte man dem i fängelse över natten.</v>
<v n="4">Men många som lyssnade till dem trodde vad de sa, och antalet troende ökade till omkring fem tusen män.</v>
<v n="5">Följande dag råkade vara den dag då de judiska ledarnas råd skulle ha sitt sammanträde i Jerusalem.</v>
<v n="6">Översteprästen Hannas var där, likaså Kajafas, Johannes, Alexander och några till från översteprästernas släkt.</v>
<v n="7">De båda lärjungarna fördes därför fram till förhör inför dem."Med vilken kraft eller med vems myndighet har ni gjort det här?" frågade rådet.</v>
<v n="8">Då svarade Petrus, fylld av den helige Ande:"Ärade ledare och äldste!</v>
<v n="9">Menar ni det som skedde med den handikappade mannen och det sätt på vilket han blev botad?</v>
<v n="10">Låt mig i så fall klart säga både till er och till alla människor i Israel, att det skedde i kraft av Jesu, nasareens namn, han som är Messias, den man som ni korsfäste, men som Gud förde tillbaka till livet. Det är genom hans makt som den man ni ser här blev botad.</v>
<v n="11">För Jesus, Messias, är den som Skriften talar om när det står: 'stenen som byggnadsarbetarna förkastade har blivit själva hörnstenen i huset'.</v>
<v n="12">Det finns ingen frälsning genom någon annan! Nej, det finns inget annat namn under himlen som kan rädda en människa."</v>
<v n="13">När rådet såg hur frimodiga Petrus och Johannes var, och att de tydligen var vanliga arbetare utan högre bildning, blev de förvånade. De förstod nu vad gemenskapen med Jesus hade betytt för dem.</v>
<v n="14">Och rådet kunde knappast ifrågasätta undret, eftersom mannen som de hade botat stod bredvid dem.</v>
<v n="15">Därför skickade de ut dem ur rådssalen för att rådgöra med varandra.</v>
<v n="16">"Vad ska vi göra med de här männen?" frågade de varandra. "Vi kan inte neka till att de har gjort ett stort under, och alla i Jerusalem känner till det.</v>
<v n="17">Men vi kanske kan hindra dem från att sprida sina idéer. Vi säger till dem att om de gör något sådant en gång till, så kommer det att gå illa för dem."</v>
<v n="18">Därefter kallade de in dem igen och befallde dem att aldrig mer tala om Jesus.</v>
<v n="19">Men Petrus och Johannes svarade: "Är det rätt att lyda er i stället för Gud?</v>
<v n="20">Vi kan inte låta bli att tala om allt det underbara vi såg Jesus göra och hörde honom säga."</v>
<v n="21">Rådet varnade dem då en gång till. Men till sist lät de dem gå, eftersom de inte visste hur de skulle straffa dem utan att det ledde till oroligheter. Alla lovprisade nämligen Gud för det underbara som hade hänt.</v>
<v n="22">En man hade blivit botad efter att ha varit lam i fyrtio år.</v>
<v n="23">Så snart de var fria sökte Petrus och Johannes upp de andra lärjungarna och berättade för dem vad rådet hade sagt.</v>
<v n="24">Sedan förenade sig alla de troende i denna bön:"Herre, du har skapat himlen och jorden och havet och allt som är i det.</v>
<v n="25" t="26">Du talade för länge sedan genom vår förfader kung David, din tjänare, och sa genom den helige Ande: 'Varför rasar hedningarna mot Herren, och varför planerar de dåraktiga folken sina sammansvärjningar mot den allsmäktige Guden? Jordens kungar förenar sig för att kämpa mot honom, mot hans smorde Son!'</v>
<v n="27">Det är vad som händer här i staden just nu. Kung Herodes och landshövdingen Pontius Pilatus och alla romarna, och hela Israels folk, alla har de förenat sig mot Jesus, din smorde Son, din helige tjänare.</v>
<v n="28">De låter sig inte hejdas av något. Du har redan sagt att detta skulle ske.</v>
<v n="29">Och nu, Herre, hör deras hotelser och hjälp oss som tror på dig att föra vittnesbördet vidare.</v>
<v n="30">Visa din makt och låt helanden och under ske i din helige tjänare Jesu namn."</v>
<v n="31">Efter denna bön skakade huset där de var samlade, och de fylldes alla av den helige Ande och predikade Guds ord med frimodighet.</v>
<v n="32">Alla de troende var ett hjärta och en själ, och ingen tyckte att det han ägde var hans eget - alla delade med sig.</v>
<v n="33">Apostlarna vittnade med kraft om Herren Jesu uppståndelse, och alla de troende levde i innerlig gemenskap.</v>
<v n="34">Ingen saknade något. Alla som ägde mark eller hus sålde det,</v>
<v n="35">och lämnade pengarna till apostlarna, som gav dem i sin tur till sådana som behövde dem.</v>
<v n="36">Bland de troende fanns till exempel Josef, en cypriot av Levis stam. Apostlarna gav honom smeknamnet 'predikanten Barnabas'.</v>
<v n="37">Han var en av dem som sålde en tomt som han ägde och gav pengarna till apostlarna, så att de kunde fördela dem bland de människor som hade det svårt.</v>
</c>
<c n="5">
<v n="1">Det fanns också en annan man, som hette Ananias och som tillsammans med sin fru Sapfeira, sålde en hel egendom,</v>
<v n="2">men bara överlämnade en del av pengarna till apostlarna. Han påstod sedan att detta var vad de hade fått i betalning, och hans hustru hade gått med på detta bedrägeri.</v>
<v n="3">Men Petrus sa: "Ananias, Satan har fått grepp om dig. När du kom med dessa pengar och påstod att detta var allt du fått, ljög du för den helige Ande.</v>
<v n="4">Egendomen var din, och du kunde sälja eller behålla den som du ville. Och efter det att du sålt den var det din sak att bestämma hur mycket du skulle ge. Hur kunde du göra något sådant? Du ljög inte för oss, utan för Gud."</v>
<v n="5">Då Ananias hörde dessa ord, föll han död till golvet och alla blev förskräckta.</v>
<v n="6">De yngre männen tog då ett lakan och lade det över honom. Sedan bar de ut honom och begravde honom.</v>
<v n="7">Omkring tre timmar senare kom hans hustru in. Hon visste inte vad som hänt.</v>
<v n="8">Petrus frågade henne: "Sålde ni er egendom för det och det priset?Ja", svarade hon, "det gjorde vi."</v>
<v n="9">Då sa Petrus: "Hur kunde du och din man få för er att göra något sådant? Förstod ni inte att Guds helige Ande skulle genomskåda ert bedrägeri? Utanför dörren står nu de unga män, som har begravt din man, och de ska bära ut dig också."</v>
<v n="10">I samma ögonblick föll hon död till golvet, och de unga männen kom in. När de såg att hon också var död bar de ut henne och begravde henne bredvid hennes man.</v>
<v n="11">Och hela församlingen och alla andra, som hörde vad som hänt, blev förskräckta.</v>
<v n="12">Apostlarna gjorde många andra märkliga under bland folket, och de troende träffades regelbundet i templet på den plats som kallades Salomos pelargång.</v>
<v n="13">Inga andra vågade förena sig med dem, men alla hade stor respekt för dem.</v>
<v n="14">Och allt fler började tro på Herren, både män och kvinnor.</v>
<v n="15">Det gick så långt att man bar ut sjuka på gatorna på bårar och mattor, för att åtminstone Petrus skugga skulle falla på dem när han gick förbi.</v>
<v n="16">Till och med från platser runt omkring Jerusalem kom många. De tog med sig sina sjuka släktingar, och sådana som var besatta av onda andar, och allesammans blev botade.</v>
<v n="17">Översteprästen och hans släktingar och vänner bland saddukeerna blev då mycket avundsjuka.</v>
<v n="18">De grep därför apostlarna och satte dem i fängelse.</v>
<v n="19">Men en Herrens ängel kom på natten och öppnade fängelsets portar och släppte ut dem. Sedan sa han till dem:</v>
<v n="20">"Gå till templet och berätta för alla om detta nya liv."</v>
<v n="21">De lydde uppmaningen, och tidigt på morgonen gick de till templet och började genast predika där. Senare samma morgon samlades översteprästen och hans närmaste män. Efter att ha sammankallat hela Stora rådet skickade de bud efter apostlarna för att ställa dem inför rätta.</v>
<v n="22">Men när tjänarna kom till fängelset, fanns de inte där. Därför återvände de till rådet och rapporterade:</v>
<v n="23">"Fängelseportarna var låsta och vakterna stod på vakt utanför, men när vi öppnade fanns det ingen där."</v>
<v n="24">När chefen för tempelvakten och översteprästerna hörde detta, blev de ursinniga och undrade vad som skulle hända sedan, och hur allt detta skulle sluta.</v>
<v n="25">Sedan kom någon och berättade att de män, som de hade fängslat, befann sig i templet och predikade för folket.</v>
<v n="26" t="27">Chefen för tempelvakterna gick då dit tillsammans med sina vakter och grep dem utan våld. De var nämligen rädda för att bli ihjälslagna av folket om de använde våld mot lärjungarna. Sedan förde de dem inför rådet.</v>
<v n="28">"Har vi inte sagt till er att aldrig mer predika om den där Jesus?" började översteprästerna. "I stället har ni fyllt hela Jerusalem med er undervisning och beskyller oss för hans död!"</v>
<v n="29">Men Petrus och apostlarna svarade: "Det är viktigare att lyda Gud än att lyda människor.</v>
<v n="30">Våra förfäders Gud uppväckte Jesus som ni hängde upp på ett kors och dödade.</v>
<v n="31">Sedan fick han genom Guds mäktiga kraft en upphöjd plats som furste och Frälsare, för att Israels folk ska kunna omvända sig och få sina synder förlåtna.</v>
<v n="32">Vi är vittnen till dessa händelser, och det är också den helige Ande, som Gud ger till alla som lyder honom."</v>
<v n="33">Då blev alla i rådet ursinniga och beslutade sig för att döda dem.</v>
<v n="34">Men en av rådsmedlemmarna, en farisé som hette Gamaliel (han var expert på den religiösa lagen och mycket populär bland folket), reste sig upp och bad att apostlarna skulle föras ut ur rådssalen medan han talade.</v>
<v n="35">Sedan vände han sig till sina kollegor och sa: "Israels män, tänk er för innan ni gör något med de här männen!</v>
<v n="36">För en tid sedan hade vi den där Teudas, som gav sig ut för att vara något märkvärdigt. Cirka fyra hundra personer följde honom, men han blev dödad och anhängarna försvann spårlöst.</v>
<v n="37">Efter honom kom Judas från Galileen. Det var vid tiden för folkräkningen. Några blev lärjungar till honom, men han dog och hans anhängare skingrades.</v>
<v n="38">Därför är mitt råd: Lämna de här männen i fred. Om det som de gör och predikar om bara är deras eget påhitt, kommer det snart att rinna ut i sanden.</v>
<v n="39">Men om det är från Gud, så kan ni inte stoppa dem, för då kommer ni att strida mot Gud själv."</v>
<v n="40">De församlade lyssnade till hans råd och kallade in apostlarna och befallde att de skulle pryglas. Sedan sa de till dem att aldrig mer tala i Jesu namn. Till slut lät man dem gå.</v>
<v n="41">De lämnade rådssalen, glada över att Gud hade ansett dem värdiga att lida förakt för hans namn.</v>
<v n="42">Och varje dag fortsatte de både i templet och i staden att undervisa och predika att Jesus var Messias.</v>
</c>
<c n="6">
<v n="1">Men när de troendes antal ökade så snabbt, uppstod det en hel del missnöje bland dem. De nyomvända bland de grekisktalande klagade över att man glömde bort deras änkor och att de inte fick lika mycket mat vid den dagliga utdelningen som de hebreisktalande änkorna fick.</v>
<v n="2">De tolv kallade därför samman de troende till ett möte."Vi bör använda vår tid till att predika och inte till att sköta matutdelningen", sa de.</v>
<v n="3">"Ta därför reda på, kära bröder, vem ibland er som är mest lämpad för detta. Välj sedan ut sju män, som är pålitliga och fyllda av den helige Ande, och som alla uppskattar. Vi kommer därefter att anförtro den här uppgiften åt dem.</v>
<v n="4">Sedan kan vi använda vår tid till bön och tjänsten att predika Guds ord."</v>
<v n="5">Alla tyckte att detta lät förnuftigt, och de valde följande män: Stefanos, en man som var full av tro och helig Ande, Filippos, Prochoros, Nikanor, Timon, Parmenas och Nikolaos från Antiochia, en före detta hedning, som blivit omvänd till den judiska tron och sedan blivit kristen.</v>
<v n="6">Dessa sju fördes fram inför apostlarna som bad för dem och välsignade dem genom att lägga sina händer på dem.</v>
<v n="7">Guds ord nådde nu ut i allt större kretsar, och antalet lärjungar i Jerusalem ökade kraftigt. Många av de judiska prästerna blev också omvända.</v>
<v n="8">Stefanos, som var en man fylld av tro och den helige Andes kraft, gjorde uppseendeväckande under bland folket.</v>
<v n="9">Men en dag började några män från en synagoga som kallades "De frigivnas synagoga" (vars medlemmar var judar, som tidigare varit slavar) och diskutera med Stefanos. De fick snart sällskap med judar från Kyrene, Alexandria i Egypten och de turkiska provinserna Kilikien och Asien.</v>
<v n="10">Men ingen av dem kunde stå emot Stefanos visa och andefyllda argument.</v>
<v n="11">Därför kom de överens med några män om att de skulle ljuga och påstå att de hört Stefanos förbanna Mose och till och med Gud.</v>
<v n="12">Denna anklagelse mot Stefanos gjorde folkmassan rasande, och de judiska ledarna grep honom och förde honom inför rådet.</v>
<v n="13">Vittnena fortsatte ljuga och påstod än en gång att Stefanos ofta hade angripit templet och Moses lagar.</v>
<v n="14">"Vi har själva hört honom säga att den där Jesus från Nasaret ska förstöra templet och upphäva alla Moses lagar", påstod de.</v>
<v n="15">I samma ögonblick kunde alla i rådssalen som hade ögonen på Stefanos se att hans ansikte lyste som en ängels!</v>
</c>
<c n="7">
<v n="1">Då frågade översteprästen honom: "Är de här anklagelserna sanna?"</v>
<v n="2">Stefanos svarade: "Vår underbare Gud visade sig för vår förfader Abraham i Irak innan han flyttade till Syrien.</v>
<v n="3">Gud sa till honom att lämna sitt hemland, att ta farväl av sina släktingar och resa till det land som han skulle visa honom.</v>
<v n="4">Därför flyttade Abraham från kaldeernas land och bodde i Haran i Syrien tills hans far dog. Sedan förde Gud honom hit till landet Israel.</v>
<v n="5">Men Gud gav honom ingen mark, inte ett enda litet område även om han lovat att hela landet till slut skulle tillhöra Abraham och hans efterkommande fastän han ännu inte hade några barn!</v>
<v n="6">Gud sa också till honom att hans efterkommande skulle lämna landet och bo i ett främmande land och vara slavar där under fyrahundra år.</v>
<v n="7">'Men jag kommer att straffa det folk som gör dem till slavar', sa Gud till honom, 'och efteråt kommer mitt folk att återvända till Israels land och tjäna och tillbe mig här.'</v>
<v n="8">Vid den tiden gav Gud också Abraham föreskrifter om omskärelsen. Den skulle vara ett bevis på förbundet mellan Gud och Abraham. Abrahams son Isak omskars därför när han var åtta dagar gammal. Isak blev far till Jakob, och Jakob blev far till det judiska folkets tolv stamfäder.</v>
<v n="9">Dessa bröder var mycket avundsjuka på Josef och sålde honom som slav till Egypten. Men Gud var med honom</v>
<v n="10">och räddade honom ur alla svårigheter och lät honom bli framgångsrik hos kung Farao. Gud gav också Josef en ovanlig vishet, och Farao utsåg honom därför till att styra över hela Egypten. Dessutom gav han honom ansvaret för den kungliga förvaltningen.</v>
<v n="11">Men sedan blev det hungersnöd i Egypten och i Kanaan, och våra förfäder fick det mycket svårt. När de inte hade någon mat kvar</v>
<v n="12">hörde Jakob att det fortfarande fanns säd i Egypten, och därför sände han sina söner dit för att köpa säd.</v>
<v n="13">Andra gången de for dit avslöjade Josef för dem vem han var, och bröderna blev presenterade för Farao.</v>
<v n="14">Sedan skickade Josef efter sin far Jakob och alla sina bröders familjer, så att de kunde komma till Egypten. Tillsammans var de sjuttiofem personer.</v>
<v n="15">På så sätt kom Jakob till Egypten, där han och alla hans söner dog.</v>
<v n="16">De fördes alla till Sikem och begravdes i den grav som Abraham där hade köpt för pengar av Emmors söner.</v>
<v n="17" t="18">Så kom den tid då Gud skulle uppfylla sitt löfte till Abraham, och det judiska folket växte till och blev ett stort folk i Egypten. Men då fick landet en ny kung som inte visste något om Josef.</v>
<v n="19">Denne kung förtryckte vårt folk och tvingade våra förfäder att sätta ut de nyfödda på fälten för att de skulle dö.</v>
<v n="20">Vid den tiden föddes Mose, ett ovanligt vackert barn. Hans föräldrar gömde honom hemma i tre månader,</v>
<v n="21">och när de till sist inte längre kunde hålla honom dold och blev tvungna att överge honom, hittade Faraos dotter honom. Hon adopterade honom som sin egen son,</v>
<v n="22">och han blev grundligt undervisad i egyptiernas hela vetenskap, och han stod högt i anseende genom allt vad han sa och gjorde.</v>
<v n="23">När Mose var närmare fyrtio år började han att bekymra sig för sina bröder, Israels folk.</v>
<v n="24">Under besöket hos dem blev han ögonvittne till hur en egyptier misshandlade en israelit. Då dödade Mose egyptiern.</v>
<v n="25">Han trodde nämligen att hans landsmän skulle förstå att Gud hade sänt honom för att befria dem, men det gjorde de inte.</v>
<v n="26">Nästa dag besökte han dem igen och fick då syn på två israeliter som råkat i slagsmål. Han försökte medla mellan dem och sa: 'Mina vänner, ni är bröder och bör inte slåss på det här sättet! Det är fel!'</v>
<v n="27">Men den av dem som hade överfallit sin landsman, uppmanade Mose att inte lägga sig i det. 'Vem har gjort dig till härskare och domare över oss?' frågade han.</v>
<v n="28">'Tänker du döda mig som du dödade egyptiern i går?'</v>
<v n="29">När Mose hörde detta flydde han och lämnade landet och slog sig ner i Midjans land. Där föddes hans två söner.</v>
<v n="30">När han fyrtio år senare var i öknen, nära berget Sinai, visade sig en ängel för honom i en buske som brann.</v>
<v n="31">Mose såg det och undrade vad det var, och när han skyndade dit för att se efter ropade Herren till honom:</v>
<v n="32">'Jag är dina förfäders Gud, Abrahams, Isaks och Jakobs Gud.' Då darrade Mose av rädsla och vågade inte se upp.</v>
<v n="33">Och Herren sa till honom: 'Ta av dig skorna, för du står på helig mark.</v>
<v n="34">Jag har sett mitt folks lidande i Egypten och hört deras rop. Nu har jag kommit för att befria dem. Vänd därför tillbaka till Egypten.'</v>
<v n="35">Och så skickade Gud alltså tillbaka samme man, som hans folk förut hade avvisat när de frågade: 'Vem har gjort dig till härskare och domare över oss?' Mose sändes så till dem för att bli deras härskare och räddare.</v>
<v n="36">Och genom många märkliga under ledde han dem ut ur Egypten och genom Röda havet och fram och tillbaka genom öknen i fyrtio år.</v>
<v n="37">Mose själv sa till Israels folk: 'Gud kommer att sända er en profet, en man ur era egna led, som i mycket kommer att vara lik mig.'</v>
<v n="38">I öknen var Mose mellanhanden mellan Israels folk och den ängel som på berget Sinai gav dem Guds lag, det levande ord som blev överlämnat till er.</v>
<v n="39">Men våra förfäder satte sig upp mot Mose och ville återvända till Egypten.</v>
<v n="40">De sa till Aron: G´r avgudar ¦t oss, s¦ att vi har gudar som kan leda oss, f´r ingen vet egentligen vad som har h¤nt med Mose som ´vertalade oss att l¤mna Egypten.'</v>
<v n="41">Därför gjorde de en avgud i form av en kalv och offrade till den, glada över vad de hade lyckats göra.</v>
<v n="42">Men då vände sig Gud bort ifrån dem och övergav dem och lät dem tjäna solen, månen och stjärnorna som sina gudar! I boken med Amos profetior frågar Herren Gud: 'Israel, var det till mig ni offrade under de fyrtio åren i öknen?</v>
<v n="43">Nej, det var era hedniska gudar som ni i verkligheten intresserade er för, Sickut och stjärnguden Kiun och alla de andra avgudarna som ni själva hade gjort. Därför ska jag göra er till fångar i ett land långt bortom Babylon.'</v>
<v n="44">På sin vandring genom öknen hade våra förfäder med sig ett tält som tjänade som deras tempel. I det förvarades stentavlorna på vilka de tio budorden var skrivna. Tältet var gjort efter den plan som ängeln visade Mose.</v>
<v n="45">När Josua många år senare erövrade landet från de hedniska folken, tog man detta tält med sig till det nya landet. Det användes sedan ända till kung Davids tid.</v>
<v n="46">Gud välsignade David på många sätt, och David bad om att få bygga ett tempel åt Jakobs Gud,</v>
<v n="47">men det blev Salomo som fick göra det.</v>
<v n="48" t="49">Naturligtvis bor Gud inte i tempel som människor gjort med sina händer. 'Himlen är min tron', säger Herren genom sina profeter, 'och jorden är mitt fotstöd. Hur skulle ni kunna bygga ett hem åt mig?' frågar Herren. Skulle jag bo i det?</v>
<v n="50">Skapade jag inte både himlen och jorden?'</v>
<v n="51">Ni hedningar, ni är alltid lika stolta och lär er aldrig något. Ni gör jämt motstånd mot den helige Ande. Era förfäder gjorde det, och ni gör det också.</v>
<v n="52">Säg mig namnet på en enda profet som era förfäder inte förföljde! De dödade till och med dem som förutsa den rättfärdiges ankomst - den Messias som ni förrådde och mördade.</v>
<v n="53">Ja, ni trampade också medvetet på Guds lagar, fastän ni tog emot dem ur änglarnas händer."</v>
<v n="54">De judiska ledarna blev så rasande när de hörde Stefanos anklagelse att de skar tänder.</v>
<v n="55">Men Stefanos, fylld av den helige Ande, lyfte blicken mot himlen och såg Guds härlighet och Jesus som stod på Guds högra sida.</v>
<v n="56">Och Stefanos sa till dem: "Jag ser himlen öppen och Jesus, Messias, står bredvid Gud på hans högra sida!"</v>
<v n="57">Då skrek de högt och höll för öronen. Sedan kastade de sig över Stefanos,</v>
<v n="58">och släpade ut honom ur staden för att stena honom. De som vittnat mot honom tog av sig sina rockar och lade dem framför fötterna på en ung man som hette Saul.</v>
<v n="59">Och medan stenarna haglade mot Stefanos, bad han: "Herre Jesus, ta emot min ande."</v>
<v n="60">Och han föll ner på sina knän och ropade: "Herre, anklaga dem inte för denna synd!" Och med de orden dog han.</v>
</c>
<c n="8">
<v n="1">Paulus var helt och hållet med på att Stefanos skulle dödas. Samma dag bröt en stor förföljelsevåg ut mot de troende. Den drabbade hela församlingen i Jerusalem, och alla utom apostlarna flydde till Judeen och Samarien.</v>
<v n="2">Men några fromma män kom och begravde Stefanos under djup sorg.</v>
<v n="3">Saul var våldsam i sin förföljelse av de troende. Han gjorde allt för att utrota dem. Han bröt sig till och med in i deras hem och släpade ut män och kvinnor och satte dem i fängelse.</v>
<v n="4">Men de troende, som hade flytt från Jerusalem, vandrade omkring och predikade de goda nyheterna om Jesus överallt dit de kom.</v>
<v n="5">Filippos, till exempel, gick till staden Samaria och berättade för människorna där om Kristus.</v>
<v n="6">Folket lyssnade uppmärksamt till vad han hade att säga när de såg de märkliga under han gjorde.</v>
<v n="7">Många onda andar drevs ut och lämnade sina offer under högljudda rop, och många som hade varit förlamade eller handikappade på annat sätt blev botade.</v>
<v n="8">Därför blev det stor glädje i den staden.</v>
<v n="9" t="11">En man som hette Simon hade sysslat med svart magi i många år. Han var en mycket inflytelserik och självsäker man, eftersom han kunde göra häpnadsväckande saker - faktum är att samarierna ofta talade om honom som Messias.</v>
<v n="12">Men nu trodde de på Filippos budskap om Guds rike och att Jesus var Messias. Många män och kvinnor döptes,</v>
<v n="13">och Simon själv kom till tro och blev döpt. Sedan följde han Filippos vart han gick, och han häpnade över de under Filippos gjorde.</v>
<v n="14">När apostlarna i Jerusalem fick höra att folket i Samarien hade tagit emot Guds ord, sände de Petrus och Johannes till dem.</v>
<v n="15">Så snart de två kom dit började de be för alla de nyomvända att de skulle få ta emot den helige Ande.</v>
<v n="16">Anden hade nämligen inte ännu kommit över någon av dem. De hade bara döpts i Herren Jesu namn.</v>
<v n="17">Petrus och Johannes lade därför sina händer på de troende, och de tog då emot den helige Ande.</v>
<v n="18">När Simon såg att den helige Ande förmedlades genom att apostlarna lade händerna på människors huvuden, erbjöd han dem pengar för att få samma förmåga.</v>
<v n="19">"Låt mig också få denna makt", utbrast han, "så att människor får den helige Ande när jag lägger mina händer på dem."</v>
<v n="20">Men Petrus svarade: "Dina pengar liksom du själv kommer att gå förlorade för alltid. Tror du att Guds gåva kan köpas!</v>
<v n="21">Du kan inte ha någon del i detta, för ditt hjärta är inte rent inför Gud.</v>
<v n="22">Vänd om från din stora ondska och be till Gud. Kanske kommer han ändå att förlåta dig för dina onda tankar.</v>
<v n="23">Jag ser att det finns avundsjuka och synd i ditt hjärta."</v>
<v n="24">"Be för mig", ropade Simon, "så att inte detta fruktansvärda händer mig!"</v>
<v n="25">Sedan de vittnat och predikat Ordet i Samarien återvände Petrus och Johannes till Jerusalem. På vägen stannade de i flera byar i landskapet för att också där predika de goda nyheterna.</v>
<v n="26">Men en Herrens ängel visade sig för Filippos och sa till honom: "Gå ut på vägen som går från Jerusalem genom Gazaöknen och som ligger öde och se till att du kommer dit mitt på dagen."</v>
<v n="27">Han gjorde det, och där på vägen kom ingen mindre än Etiopiens finansminister, en man med stort inflytande hos Kandake, den etiopiska drottningen. Han hade rest till Jerusalem för att be i templet,</v>
<v n="28">och nu var han på väg tillbaka i sin vagn och satt och läste högt ur profeten Jesajas bok.</v>
<v n="29">Den helige Ande sa till Filippos: "Gå fram till vagnen och gå bredvid den!"</v>
<v n="30">Filippos rusade fram och hörde vad mannen läste och frågade: "Förstår du det du läser?"</v>
<v n="31">"Hur skulle jag kunna göra det, när det inte finns någon som undervisar mig?" svarade mannen. Och han bad Filippos stiga upp i vagnen och sätta sig bredvid honom.</v>
<v n="32">Det ställe i Skriften han hade läst var detta:"Han leddes bort som ett får för att slaktas, och var som ett lamm som är tyst inför den som klipper det, så öppnade han inte sin mun.</v>
<v n="33">I sin förnedring blev han nekad rättvisa, och vem kan beskriva den stora ondska som fanns i människorna omkring honom? För hans liv rycktes bort från jorden."</v>
<v n="34">Mannen frågade Filippos: "Talade Jesaja om sig själv eller om någon annan?"</v>
<v n="35">Filippos började då med utgångspunkt från detta profetord att predika de goda nyheterna om Jesus Kristus.</v>
<v n="36">Medan de reste vägen fram kom de till en vattendamm. Då sa mannen: "Titta där, där finns vatten! Skulle jag inte kunna bli döpt här?"</v>
<v n="37">"Visst kan du det", svarade Filippos, "om du tror av hela ditt hjärta."Och mannen svarade: "Jag tror att Jesus Kristus är Guds Son."</v>
<v n="38">Han stannade vagnen, och tillsammans steg de ner i vattnet, och Filippos döpte honom.</v>
<v n="39">När de kom upp ur vattnet förde Herrens Ande bort Filippos, och mannen såg honom aldrig mer, men han fortsatte sin resa full av glädje.</v>
<v n="40">Filippos sågs därefter i Ashdod och i stad efter stad på vägen till Caesarea förkunnade han de goda nyheterna.</v>
</c>
<c n="9">
<v n="1">Men Saul som var fylld av hat och mordlust och ville ta livet av varenda kristen, gick till översteprästen i Jerusalem.</v>
<v n="2">Han bad att få ett brev adresserat till synagogorna i Damaskus, med order om att man skulle hjälpa honom att arrestera de troende som fanns där, både män och kvinnor, så att han kunde föra dem som fångar till Jerusalem.</v>
<v n="3">Men när han var på väg och närmade sig Damaskus, omgavs han plötsligt av ett blixtrande ljussken från himlen.</v>
<v n="4">Han föll till marken och hörde en röst som sa: "Saul! Saul! Varför förföljer du mig?"</v>
<v n="5">"Vem är du, Herre?" svarade han.Rösten sa: "Jag är Jesus, den som du förföljer!</v>
<v n="6">Res dig nu upp och gå in i staden och vänta där så ska du få veta mera."</v>
<v n="7">Männen som var tillsammans med Saul stod där alldeles stumma av förvåning, för de hörde ljudet av rösten men såg inget.</v>
<v n="8" t="9">När Saul så småningom reste sig från marken, märkte han att han inte kunde se. Man var tvungen att leda honom in i Damaskus. Där stannade han i tre dagar, fortfarande helt blind, och han varken åt eller drack på hela tiden.</v>
<v n="10">Men i Damaskus fanns det en troende man som hette Ananias. Herren talade till honom i en syn och sa: "Ananias!Ja, Herre!" svarade han.</v>
<v n="11">Och Herren sa: "Gå till Raka gatan, till det hus där det bor en man som heter Judas, och fråga efter Saul från Tarsos. Han ber till mig just nu, för</v>
<v n="12">jag har i en syn visat honom att en man som heter Ananias ska komma in och lägga sina händer på honom, så att han kan se igen!"</v>
<v n="13">"Men Herre!" utropade Ananias. "Jag har hört om allt det fruktansvärda den mannen gjort mot de troende i Jerusalem,</v>
<v n="14">och vi vet att han har en häktningsorder med sig från översteprästerna. De har gett honom fullmakt att arrestera varenda troende i Damaskus!"</v>
<v n="15">Men Herren sa: "Gå, och gör som jag säger, för jag har valt ut Saul till att vara mitt redskap. Han ska föra mitt ord till länder och kungar och till Israels folk.</v>
<v n="16">Och jag ska visa honom hur mycket han måste lida för mig."</v>
<v n="17">Då gick Ananias dit och fann Saul, och han lade sina händer på honom och sa: "Saul, min broder, Herren Jesus, som visade sig för dig på vägen, har sänt mig för att du ska bli fylld med den helige Ande och få din syn tillbaka."</v>
<v n="18">Och i samma ögonblick kunde Saul se. Det var som om fjäll föll från hans ögon! Sedan blev han genast döpt.</v>
<v n="19">Därefter åt han och fick så krafterna tillbaka.</v>
<v n="20">Han stannade hos de troende i Damaskus några dagar, och så snart det var möjligt gick han till synagogan, för att inför alla berätta de goda nyheterna att Jesus verkligen är Guds Son.</v>
<v n="21">Alla som hörde honom blev häpna och frågade: "Är inte det här samme man som i Jerusalem så häftigt har förföljt alla som var anhängare till Jesus? Vi har hört att han kom hit för att arrestera dem allesammans och ta dem med sig som fångar till översteprästerna."</v>
<v n="22">Men Saul uppträdde med allt större kraft, och judarna i Damaskus kunde inte säga emot honom när han bevisade att Jesus verkligen är Kristus.</v>
<v n="23">Efter en tid beslutade de judiska ledarna sig för att döda Saul.</v>
<v n="24">Men Saul fick höra om deras planer och att de bevakade stadsportarna natt och dag och var beredda att mörda honom.</v>
<v n="25">En natt firade därför några av hans nyomvända vänner ner honom från stadsmuren i en korg.</v>
<v n="26">När han sedan kom till Jerusalem försökte han träffa de troende, men alla var rädda för honom och ingen vågade lita på honom.</v>
<v n="27">Då följde Barnabas med honom till apostlarna och berättade för dem hur Saul hade sett Herren på Damaskusvägen, och om vad Herren hade sagt till honom och om hur han sedan ivrigt predikat om Jesus.</v>
<v n="28">Då accepterade de honom. Därefter var han ständigt tillsammans med de troende</v>
<v n="29">och talade frimodigt i Herrens namn. Men några grekisktalande judar, som han diskuterade med, sammangaddade sig för att mörda honom.</v>
<v n="30">När de andra troende hörde talas om detta, tog de honom med sig till Caesarea och skickade sedan iväg honom till hans hemstad Tarsos.</v>
<v n="31">Nu levde församlingarna i Judeen, Galileen och Samarien i fred. De troende växte till i lydnad och lärde sig att leva i Herrens fruktan, och under den helige Andes ledning kom många fler till tro.</v>
<v n="32">Petrus reste från plats till plats för att besöka dem, och på sina resor kom han också till de troende i staden Lydda.</v>
<v n="33">Där träffade han en man, som hette Aineas, som var förlamad och sängliggande sedan åtta år.</v>
<v n="34">Petrus sa till honom: "Aineas! Jesus Kristus har botat dig. Res dig upp och bädda din säng!" Omedelbart blev han botad.</v>
<v n="35">Och hela befolkningen i Lydda och Saron började tro på Herren, när de såg Aineas gå omkring frisk och kry.</v>
<v n="36">I staden Joppe fanns det en kvinna som hette Dorkas, en troende som alltid gjorde gott mot andra, särskilt mot de fattiga.</v>
<v n="37">Vid den tiden blev hon sjuk och dog. Hennes vänner gjorde henne i ordning för begravningen och lade henne i ett rum en trappa upp.</v>
<v n="38">Men när de hörde att Petrus var i närheten av Lydda, skickade de iväg två män för att be honom komma till dem i Joppe.</v>
<v n="39">Det gjorde han. Så snart han kom dit, tog de honom med en trappa upp i huset där Dorkas låg. Rummet var fyllt av gråtande änkor, som visade Petrus de förkläden och andra plagg som Dorkas hade gjort åt dem.</v>
<v n="40">Då sa Petrus till alla att lämna rummet. Sedan böjde han knä och bad. Därefter vände han sig till den döda och sa: "Res dig upp, Dorkas", och då öppnade hon sina ögon.</v>
<v n="41">Han räckte henne handen och hjälpte henne upp och ropade på de troende och änkorna för att de skulle komma in och se att hon levde.</v>
<v n="42">Nyheten spreds i hela staden och många började tro på Herren.</v>
<v n="43">Och Petrus stannade ganska länge i Joppe och bodde under tiden hos garvaren Simon.</v>
</c>
<c n="10">
<v n="1">I Caesarea bodde en romersk arméofficer som hette Cornelius. Han var befälhavare vid det italienska regementet.</v>
<v n="2">Han och hela hans familj ärade Gud och var mycket fromma. Han gav generöst pengar till välgörenhet och var en flitig bedjare.</v>
<v n="3">En eftermiddag när han var helt vaken, ungefär klockan tre, fick han i en syn se en Guds ängel som kom emot honom."Cornelius", sa ängeln.</v>
<v n="4">Cornelius stirrade skräckslagen på ängeln. "Vad vill du, Herre?" frågade han.Och ängeln svarade: "Gud har hört dina böner och märkt din stora generositet.</v>
<v n="5" t="6">Skicka nu några män till Joppe för att hämta en man som heter Simon Petrus och som bor hos garvaren Simon nere vid stranden."</v>
<v n="7">Så snart ängeln hade försvunnit, kallade Cornelius på två av sina tjänare och en from soldat, som var en av hans personliga livvakter.</v>
<v n="8">Han berättade för dem vad som hänt och skickade iväg dem till Joppe.</v>
<v n="9" t="10">Nästa dag när de närmade sig staden, gick Petrus upp på husets takterrass för att be. Det var mitt på dagen och han var hungrig och väntade på att få något att äta, men plötsligt fick han se en syn och blev helt tagen av den.</v>
<v n="11">Han såg himlen öppnas, och något som såg ut som en stor segelduk upphängd i sina fyra hörn och som sänktes ner till marken.</v>
<v n="12">I duken fanns alla sorters djur, ormar och fåglar som alla var förbjudna för judarna att äta.</v>
<v n="13">Sedan sa en röst till honom: "Slakta djuren och ät!"</v>
<v n="14">"Aldrig Herre", svarade Petrus, "jag har aldrig i hela mitt liv ätit sådana djur, för de är förbjudna i vår judiska lag."</v>
<v n="15">Rösten talade igen: "Säg inte emot Gud. Om han säger att något är rent, så är det rent."</v>
<v n="16">Samma syn upprepades tre gånger. Sedan drogs duken upp till himlen.</v>
<v n="17">Petrus blev mycket förvirrad. Vad kunde synen betyda? Vad skulle han göra?Just då hade männen som sänts ut av Cornelius hittat huset och stod utanför porten,</v>
<v n="18">och de frågade om det var där som Simon Petrus bodde.</v>
<v n="19">Under tiden, medan Petrus ännu var omtumlad av synen, sa den helige Ande till honom: "Tre män har kommit för att träffa dig.</v>
<v n="20">Gå ner och ta emot dem och följ med dem. Var inte orolig, för jag har sänt dem."</v>
<v n="21">Då gick Petrus ner. "Jag är mannen ni söker", sa han. "Vad är det ni vill?"</v>
<v n="22">Då berättade de för honom om den romerske officeren Cornelius: "Han är en god och from man och mycket omtyckt av judarna. Nu har en ängel sagt till honom att skicka efter dig för att du ska låta honom veta vad Gud vill att han ska göra.</v>
<v n="23">Petrus bjöd in dem och gav dem logi över natten. Dagen därpå följde han med dem, och även några andra troende från Joppe följde med.</v>
<v n="24">Nästa dag kom de fram till Caesarea, där Cornelius väntade på honom. Han hade samlat alla sina släktingar och närmaste vänner för att de skulle få träffa Petrus.</v>
<v n="25">När Petrus steg in i huset föll Cornelius bävande på knä framför honom och tillbad honom.</v>
<v n="26">Men Petrus sa: "Res dig upp! Jag är inte någon gud!"</v>
<v n="27">Då reste han sig och de samtalade med varandra en stund, och sedan gick de in i rummet där de andra hade samlats.</v>
<v n="28">Petrus sa till dem: "Ni vet att det är emot den judiska lagen att jag går in i ett icke-judiskt hem på det här viset. Men Gud har genom en uppenbarelse lärt mig att jag aldrig ska nedvärdera någon människa.</v>
<v n="29">Därför kom jag så snart ni skickade efter mig. Säg mig nu vad det är ni vill."</v>
<v n="30">Cornelius svarade: "För fyra dagar sedan bad jag som vanligt just så här dags på eftermiddagen då plötsligt en man klädd i skinande kläder stod framför mig.</v>
<v n="31">Han sa till mig: 'Cornelius, dina böner har blivit hörda och Gud kommer ihåg hur generös du varit.</v>
<v n="32">Skicka nu några män till Joppe och kalla hit Simon Petrus, som bor i garvaren Simons hus nere vid stranden.'</v>
<v n="33">Därför skickade jag omedelbart efter dig, och jag är glad att du kom så snart. Nu är vi alla här inför Herren och väntar ivrigt på att få höra vad han har sagt till dig att du ska berätta för oss!"</v>
<v n="34">Då svarade Petrus: "Jag ser nu mycket tydligt att Gud inte bara är intresserad av judarna.</v>
<v n="35">Hos varje folk finns sådana som tillber honom och gör sådant som behagar honom.</v>
<v n="36" t="37">Jag är säker på att ni har hört om de goda nyheterna för Israels folk - att man kan få frid med Gud genom Jesus, Messias, som är skapelsens Herre.</v>
<v n="38">Detta budskap har spridits i hela Judeen. Det började med Johannes döparen i Galileen. Och utan tvivel vet ni att Gud gav sin makt och sin helige Ande till Jesus från Nasaret, och att han gick omkring och gjorde gott och botade alla som var besatta av onda andar, för Gud var med honom.</v>
<v n="39">Vi apostlar är vittnen till allt han gjorde både i Israel och i Jerusalem, där han också blev avrättad på ett kors.</v>
<v n="40" t="41">Men tre dagar senare förde Gud honom tillbaka till livet och lät honom visa sig, inte för hela folket, utan för vissa vittnen som Gud tidigare valt ut, nämligen för oss, vi som åt och drack med honom efter det att han uppstått från de döda.</v>
<v n="42">Och han skickade iväg oss för att predika de goda nyheterna överallt och för att vittna om att Jesus har fått i uppdrag av Gud att vara domare över alla - både levande och döda.</v>
<v n="43">Och alla profeterna har skrivit om honom och sagt att var och en som tror på honom ska få sina synder förlåtna genom hans namn."</v>
<v n="44">Medan Petrus fortfarande talade blev de som lyssnade fyllda av den helige Ande.</v>
<v n="45">Judarna som hade kommit tillsammans med Petrus blev förvånade över att den helige Ande gavs också åt dem som inte var judar.</v>
<v n="46" t="47">Men det rådde inget tvivel om det, för de hörde att de talade i tungor och lovprisade Gud.Då frågade Petrus: "Har någon något emot att jag döper dem när de nu har tagit emot den helige Ande precis som vi har gjort?"</v>
<v n="48">Därefter döpte han dem i Jesu Kristi namn. Cornelius bad honom sedan att stanna hos dem några dagar.</v>
</c>
<c n="11">
<v n="1">Snart nåddes apostlarna och de andra i Judeen av nyheten att andra än judar blev omvända.</v>
<v n="2">Men när Petrus kom tillbaka till Jerusalem, diskuterade de judiska kristna detta med honom.</v>
<v n="3">"Du har umgåtts med andra än judar och till och med ätit med dem", anklagade de honom.</v>
<v n="4">Då berättade Petrus för dem vad som hade hänt:</v>
<v n="5">"En dag i Joppe såg jag en syn medan jag bad. En stor duk släpptes ner i sina fyra hörn från himlen.</v>
<v n="6">I duken fanns alla sorters djur, ormar och fåglar sådana som vi inte får äta.</v>
<v n="7">Och jag hörde en röst säga: 'Slakta och ät.'</v>
<v n="8">'Aldrig Herre', svarade jag, 'för jag har aldrig ätit något som är förbjudet i våra judiska lagar.'</v>
<v n="9">Men rösten hördes igen: 'Säg inte att något är orent, om Gud har sagt att det är rent.'</v>
<v n="10">Detta hände tre gånger innan duken och allt som fanns i den drogs upp till himlen igen.</v>
<v n="11">Just då kom tre män till huset där jag bodde. De ville ta mig med till Caesarea.</v>
<v n="12">Den helige Ande sa till mig att följa med dem och inte oroa mig för att de inte var judar. Sex bröder från församlingen i Joppe följde med mig, och vi kom snart till huset där mannen som skickat iväg budbärarna bodde.</v>
<v n="13">Han talade om för oss att en ängel hade visat sig för honom och sagt till honom att sända budbärare till Joppe för att hämta Simon Petrus.</v>
<v n="14">'Han ska tala om hur du och hela din familj ska bli frälsta', hade ängeln sagt till honom.</v>
<v n="15">Därför började jag berätta för dem om de goda nyheterna. Men jag hade inte hunnit långt, förrän den helige Ande kom över dem, precis som den kom till oss den första tiden.</v>
<v n="16">Då tänkte jag på Herrens ord när han sa: 'Johannes döpte er med vatten, men ni ska bli döpta med den helige Ande.'</v>
<v n="17">Och eftersom det var Gud som gav dessa icke-judar samma gåva som han gav till oss, när vi trodde på Herren Jesus Kristus - kunde jag då sätta mig emot det?"</v>
<v n="18">När de andra hörde detta föll alla deras invändningar till marken, och de började lovprisa Gud. "Ja", sa de, "Gud har också gett andra än judar förmånen att få komma till honom och ta emot evigt liv."</v>
<v n="19">De troende, som flytt från Jerusalem under förföljelsen efter Stefanos död, hade nu kommit ända till Fenikien, Cypern och Antiochia. Under vägen hade de spritt de goda nyheterna, men bara till judarna.</v>
<v n="20">Men några av de troende, som reste till Antiochia från Cypern och Kyrene, vittnade om Herren Jesus för några greker.</v>
<v n="21">Och Herren var med dem och välsignade vittnesbördet så att flera av dem blev kristna.</v>
<v n="22">När församlingen i Jerusalem hörde vad som hade hänt, skickade de Barnabas till Antiochia för att hjälpa de nyomvända.</v>
<v n="23">När han kom fram och såg hur Gud hade välsignat dessa människor blev han glad och uppmanade dem att hålla sig nära Herren, vad det än skulle kosta.</v>
<v n="24">Barnabas var en kärleksfull man, fylld av den helige Ande och stark i tron och många människor fann vägen till Jesus Kristus.</v>
<v n="25">Sedan reste Barnabas till Tarsos för att söka upp Saul.</v>
<v n="26">Han fann honom och tillsammans for de till Antiochia. Där stannade de båda två under ett helt år och undervisade många nyomvända. Det var i Antiochia som de troende först kallades kristna.</v>
<v n="27">Under denna tid kom några profeter dit från Jerusalem.</v>
<v n="28">Och en av dem, som hette Agabos, reste sig upp i en gudstjänst och förutsa genom den helige Ande att en tid av svår svält skulle komma över hela världen. Det skedde också under Claudius regering.</v>
<v n="29">De troende beslutade därför att skicka understöd till de kristna i Judeen, och att var och en skulle ge så mycket han kunde.</v>
<v n="30">De gjorde det och överlämnade sina gåvor till Barnabas och Saul för att de skulle ta dem med sig till de äldste i församlingen i Jerusalem.</v>
</c>
<c n="12">
<v n="1">Vid denna tid satte kung Herodes igång med en svår förföljelse av de troende,</v>
<v n="2">och aposteln Jakob, Johannes bror, halshögg han.</v>
<v n="3">När Herodes såg att detta föll i god jord hos de judiska ledarna, arresterade han Petrus under påskhögtiden.</v>
<v n="4">Man fängslade honom och lät en vaktstyrka på inte mindre än sexton soldater bevaka honom. Herodes hade tänkt överlämna Petrus till judarna för att döma honom efter påsken,</v>
<v n="5">men församlingen bad ivrigt att Gud skulle beskydda honom.</v>
<v n="6">Kvällen innan han skulle ställas inför rätta sov han fastkedjad mellan två soldater, medan andra stod vakt utanför fängelseportarna.</v>
<v n="7">Plötsligt fylldes cellen av ljus, och en Herrens ängel stod bredvid Petrus. Ängeln väckte honom och sa: "Skynda dig! Res dig upp!" Och kedjorna föll från hans handleder.</v>
<v n="8">Sedan sa ängeln till honom: "Ta ditt bälte och dina skor på dig, och svep manteln omkring dig och följ mig."</v>
<v n="9">Petrus lydde och gick ut ur cellen och följde efter ängeln, men hela tiden trodde han att det var en dröm eller en syn och inte något som hände i verkligheten.</v>
<v n="10">De passerade den första och den andra vaktposten och kom så till järnporten mot gatan, och porten öppnade sig för dem! Det var bara att gå ut, och de promenerade så ett stycke tillsammans ner för gatan. Sedan lämnade ängeln honom plötsligt.</v>
<v n="11">Petrus fattade till slut vad som hade hänt. "Det är verkligen sant!" sa han för sig själv. "Herren har sänt sin ängel och räddat mig från Herodes och från vad judarna hade tänkt göra med mig."</v>
<v n="12">Han gick därefter till Marias hem, där många var samlade till bön. Det var hos den Maria, som var mor till Johannes Markus.</v>
<v n="13">Han bultade på porten, och en flicka som hette Rhode kom för att öppna.</v>
<v n="14">När hon kände igen Petrus röst, blev hon så överlycklig att hon sprang tillbaka in i huset och berättade för alla att Petrus stod utanför på gatan.</v>
<v n="15">Men de trodde henne inte. "Du är galen", ropade de. När hon stod på sig sa de: "Det kanske är hans ängel. De kan ha dödat honom."</v>
<v n="16">Under tiden fortsatte Petrus att bulta, och när de till slut kom och öppnade porten, blev de utom sig av häpnad.</v>
<v n="17">Han bad dem då vara tysta och berättade för dem vad som hade hänt, och hur Herren hade fört honom ut ur fängelset. "Berätta för Jakob och de andra vad som hänt", sa han. Sedan lämnade han dem för att sätta sig i säkerhet.</v>
<v n="18">På morgonen blev det stor uppståndelse i fängelset. Vad hade hänt med Petrus?</v>
<v n="19">När Herodes skickade efter honom och inte fick tag i honom, arresterade han de sexton vakterna och höll krigsrätt och lät sedan avrätta dem. Därefter lämnade Herodes staden för att bo i Caesarea en tid.</v>
<v n="20">Medan han var i Caesarea kom en delegation från Tyros och Sidon och ville träffa honom. Det rådde ett mycket spänt förhållande mellan Herodes och dessa båda städer, men delegaterna blev vänner med den kunglige sekreteraren som hette Blastos, och de bad nu om fred. Deras städer var nämligen ekonomiskt beroende av handel med Herodes land.</v>
<v n="21">De fick audiens hos Herodes. När dagen för mötet kom tog han på sig den kungliga manteln, satte sig på sin tron och talade till dem.</v>
<v n="22">När han hade slutat tala, hyllade folket honom och ropade: "Det är en Gud som talar och inte en människa!"</v>
<v n="23">I samma ögonblick slog en Herrens ängel Herodes med en sjukdom, som gjorde att han fylldes av maskar och dog. Det skedde därför att han tog emot människors tillbedjan i stället för att ge äran åt Gud.</v>
<v n="24">Men Guds goda nyheter spred sig snabbt, och många människor kom till tro.</v>
<v n="25">Barnabas och Saul besökte nu Jerusalem, och så snart de hade avslutat sitt uppdrag där återvände de till Antiochia och tog Johannes Markus med sig.</v>
</c>
<c n="13">
<v n="1">Bland profeterna och lärarna i församlingen i Antiochia fanns Barnabas och Symeon, som också kallades "den svarte mannen", Lucius, från Kyrene, Manaen, fosterbror till kung Herodes, och Saul.</v>
<v n="2">En dag när dessa män bad och fastade sa den helige Ande: "Avdela Barnabas och Saul för den speciella uppgift som jag har kallat dem till."</v>
<v n="3">Sedan de fastat ytterligare och bett lade männen sina händer på dem och skickade iväg dem.</v>
<v n="4">Utsända på detta sätt av den helige Ande reste de till Seleukia och seglade sedan till Cypern.</v>
<v n="5">När de kom till staden Salamis gick de till den judiska synagogan och predikade. Johannes Markus följde med dem som medhjälpare.</v>
<v n="6" t="7">Därefter reste de från stad till stad på hela ön och predikade. Slutligen kom de till Pafos. Där träffade de en trollkarl, en falsk judisk profet, som hette Barjesus. Han hade slagit sig ner hos landshövdingen Sergius Paulus, en mycket klok och förståndig man. Landshövdingen bjöd hem Barnabas och Saul till sig, för han ville höra Guds ord.</v>
<v n="8">Men trollkarlen Elymas, som han hette på grekiska, var emot det och uppmanade landshövdingen att inte bry sig om vad Saul och Barnabas sa. Ja, han försökte på alla sätt hindra honom från att tro på Herren.</v>
<v n="9">Men Saul, som också kallade sig Paulus, blev då fylld av helig Ande och spände ögonen i trollkarlen och sa:</v>
<v n="10">"Du djävulens son, som är full av list och fräckhet och som är fiende till allt som är gott, ska du aldrig sluta med att göra motstånd mot Herren?</v>
<v n="11">Nu har Gud lagt sin straffande hand på dig, och du kommer snart att bli blind."Genast sänkte sig dimma och mörker över honom, och hjälplös började han gå omkring och leta efter någon som kunde hålla honom i handen och leda honom.</v>
<v n="12">Men när landshövdingen såg vad som hade hänt började han tro på Herren, och han blev mycket häpen över den kraft som fanns i det som sagts om Gud.</v>
<v n="13">Därefter lämnade Paulus och de som reste tillsammans med honom Pafos med ett skepp och for till Perge i Turkiet. Där lämnade Johannes dem och återvände till Jerusalem.</v>
<v n="14">Men Barnabas och Paulus fortsatte till Antiochia, en stad i provinsen Pisidien. På sabbatsdagen gick de till synagogan för att vara med om gudstjänsten.</v>
<v n="15">Efter den vanliga läsningen ur Moseböckerna och ur profeterna sa de som ledde gudstjänsten: "Bröder, om ni har någon förmaning att ge oss, så kom fram och gör det!"</v>
<v n="16">Då reste Paulus sig och gav tecken med handen till dem. "Israelitiska män", började han, "och alla andra här som fruktar Gud.</v>
<v n="17">Israels Gud utvalde våra förfäder och visade dem sin välvilja i Egypten, då han på ett underbart sätt ledde dem ut ur deras slaveri.</v>
<v n="18">Och han såg till dem i fyrtio år, när de vandrade runt i öknen.</v>
<v n="19" t="20">Sedan utrotade han sju folk i Kanaan och gav detta land i arv till Israel. I ungefär fyrahundrafemtio år lät han sedan en rad av domare härska över dem. Därefter kom profeten Samuel.</v>
<v n="21">Sedan tiggde folket om en kung, och Gud gav dem Saul, Kis son, en man ur Benjamins stam. Han regerade i fyrtio år.</v>
<v n="22">Men Gud avsatte honom och ersatte honom med David. Om honom sa Gud: 'David, Ishais son, är en man efter mitt eget hjärta. Han kommer att lyda mig.'</v>
<v n="23">Och det är en av kung Davids ättlingar, Jesus, som är den Israels frälsare som Gud har lovat oss!</v>
<v n="24">Men innan han kom predikade Johannes döparen att alla i Israel måste vända sig bort från sina synder och till Gud.</v>
<v n="25">När Johannes uppgift närmade sig sitt slut sa han: 'Jag är inte Messias. Men han kommer snart - och i jämförelse med honom är jag ingenting värd.'</v>
<v n="26">Bröder, ni som härstammar från Abraham, och ni alla andra här som ärar Gud, denna frälsning gäller oss alla!</v>
<v n="27">Folket i Jerusalem och deras ledare kände inte igen honom och förstod inte att han var den som profeterna hade skrivit om, fastän de hört profeternas ord läsas varje sabbatsdag.</v>
<v n="28">De kunde inte finna något giltigt skäl att avrätta honom, men bad ändå Pilatus döda honom.</v>
<v n="29">När de uppfyllt allt vad profeterna hade sagt om hans död, tog de ner honom från korset och lade honom i en grav.</v>
<v n="30">Men Gud förde honom tillbaka till livet!</v>
<v n="31">Och han visade sig många gånger under de följande dagarna för de män som hade följt med honom från Galileen till Jerusalem. Dessa män har sedan hela tiden vittnat om detta bland Israels folk.</v>
<v n="32" t="33">Och nu är Barnabas och jag här för att ge er de goda nyheterna. Guds löfte till våra förfäder har uppfyllts i vår tid genom att Gud förde Jesus tillbaka till livet. Det är vad den andra psalmen talar om, när den säger om honom: 'I dag har jag hedrat dig som min son.'</v>
<v n="34">För Gud hade lovat att Jesus skulle uppstå från de döda, och att han aldrig mer skulle dö. Detta är klart uttryckt i Skriften som säger: 'Jag ska ge er den underbara välsignelse som jag lovade David.'</v>
<v n="35">I en annan psalm förklarar han mera uttryckligt: 'Gud ska inte låta sin Helige förmultna.'</v>
<v n="36">Det var inte en hänvisning till David, för efter det att David hade tjänat sin samtid enligt Guds vilja dog han och blev begravd och hans kropp förmultnade.</v>
<v n="37">Nej, det var en hänvisning till någon annan, någon som Gud förde tillbaka till livet, och vars kropp inte förstördes av döden.</v>
<v n="38">Bröder, lyssna! I denne man, Jesus, finns det förlåtelse för era synder.</v>
<v n="39">Alla som tror på honom blir fria från all skuld och förklarade rättfärdiga, något som den judiska lagen aldrig kunnat göra.</v>
<v n="40">Men tänk er för! Låt inte profeternas ord bli verklighet hos er, för de sa:</v>
<v n="41">'Se här, ni som föraktar sanningen. Ge akt på er likgiltighet och var dödsförskräckta. Jag ska göra något under er tid, någonting som ni inte kommer att tro när ni hör det berättas.'"</v>
<v n="42">När människorna lämnade synagogan den dagen, bad de Paulus komma tillbaka och tala till dem veckan därpå.</v>
<v n="43">Och många judar, men också andra fromma som tillbad i synagogan, gjorde sällskap med Paulus och Barnabas därifrån och blev uppmanade av de båda männen att inte ställa sig avvisande till Guds nåd.</v>
<v n="44">Följande vecka kom nästan hela staden för att höra dem förkunna Guds ord.</v>
<v n="45">Men när de judiska ledarna såg allt folk, blev de avundsjuka och började förlöjliga och protestera mot allt vad Paulus sa.</v>
<v n="46">Men Paulus och Barnabas svarade frimodigt: "Det är nödvändigt att de goda nyheterna först förkunnas för judarna, men eftersom ni avvisar dem och gör er själva ovärdiga det eviga livet, ja, då vänder vi oss till andra.</v>
<v n="47">För det är vad Herren befallde när han sa: 'Jag har gjort er till ett ljus för jordens alla folk, för att leda dem från jordens yttersta gräns till att ta emot min frälsning.'"</v>
<v n="48">När de som inte var judar hörde detta blev de mycket glada, och alla som var utsedda till evigt liv började tro.</v>
<v n="49">På så sätt blev Guds ord spritt i hela det området.</v>
<v n="50">Då hetsade de judiska ledarna upp både fromma kvinnor och ansedda män i staden och satte igång en förföljelse mot Paulus och Barnabas och drev ut dem ur staden.</v>
<v n="51">Då lämnade de staden åt sitt öde och fortsatte till Ikonion.</v>
<v n="52">Och de nyomvända fylldes av glädje och helig Ande.</v>
</c>
<c n="14">
<v n="1">I staden Ikonion gick Paulus och Barnabas tillsammans till synagogan och predikade med sådan kraft att många, både judar och icke-judar, kom till tro.</v>
<v n="2">Men de judar som föraktade Guds ord, förtalade Paulus och Barnabas och sa allt möjligt ont om dem.</v>
<v n="3">Trots detta stannade de där en längre tid och vittnade frimodigt, och Herren bevisade att deras budskap om nåd var från honom för han gav dem kraft till att göra under och tecken.</v>
<v n="4">Men folket i staden hade delade meningar om dem. Några höll med de judiska ledarna, och andra höll med apostlarna.</v>
<v n="5" t="6">När Paulus och Barnabas fick veta att man tänkte hetsa en grupp både judar och andra och till och med deras ledare till att anfalla dem och stena dem, flydde de för sina liv och begav sig till städerna Lystra och Derbe i Lykaonien. De besökte också trakten däromkring</v>
<v n="7">och predikade de goda nyheterna.</v>
<v n="8">Medan de var i Lystra träffade de en man, som hade varit handikappad sedan födelsen och aldrig hade kunnat gå.</v>
<v n="9">Han lyssnade när Paulus talade, och Paulus lade märke till honom och såg att han hade tro nog att bli botad.</v>
<v n="10">Därför ropade Paulus till honom: "Res dig upp!" Och mannen hoppade upp och började gå.</v>
<v n="11">När folket som lyssnade såg vad Paulus hade gjort, ropade de på sitt eget språk: "De här männen är gudar i mänsklig gestalt!"</v>
<v n="12">De trodde nämligen att Barnabas var den grekiske guden Zeus, och att Paulus var Hermes, eftersom det var han som var den främste talaren.</v>
<v n="13">Prästen i Zeustemplet, som låg i utkanten av staden, kom med blomsterkransar och oxar, som han tillsammans med allt folket tänkte offra framför stadsporten.</v>
<v n="14">Men när det gick upp för Barnabas och Paulus vad som höll på att hända, rev de sönder sina kläder och rusade rakt in i folkhopen och ropade:</v>
<v n="15">"Människor! Vad tar ni er till? Vi är bara vanliga mänskliga varelser som ni! Vi har kommit hit för att ge er de goda nyheterna. Ni måste sluta upp med att tillbe dessa hjälplösa gudar och i stället be till den levande Guden, som har skapat himlen och jorden och havet och allt som finns i det.</v>
<v n="16">Hittills har han tillåtit att folken gått sina egna vägar,</v>
<v n="17">men ändå lämnade han dem aldrig utan bevis på att han lever. Ni har alltid blivit påminda om honom, som till exempel genom allt det goda han har gjort mot er. Ni har fått regn och goda skördar, vilket har gett er mat och gjort er glada."</v>
<v n="18">Men trots detta kunde Paulus och Barnabas med nöd och näppe hindra folket från att offra åt dem!</v>
<v n="19">Några dagar senare kom ett par judar från Antiochia och Ikonion och retade upp folkmassorna och lyckades med att få dem på sin sida. De stenade Paulus och släpade honom ut ur staden, av allt att döma död.</v>
<v n="20">Men när de troende samlades runt honom, reste han sig upp och gick tillbaka in i staden och nästa dag gav han sig av till Derbe tillsammans med Barnabas.</v>
<v n="21">När de hade predikat de goda nyheterna där och vunnit många lärjungar, återvände de till Lystra, Ikonion och Antiochia.</v>
<v n="22">Där hjälpte de de troende att växa i kärlek till Gud och till varandra. De uppmuntrade dem att hålla ut i tro trots alla förföljelser, och påminde dem om att vägen till Guds rike går genom många svårigheter.</v>
<v n="23">Paulus och Barnabas tillsatte också äldstebröder i varje församling och fastade och bad för dem och överlämnade dem åt den Herre som de trodde på.</v>
<v n="24">Sedan reste de tillbaka genom Pisidien och Pamfylien</v>
<v n="25">och predikade på nytt de goda nyheterna i Perge. Därefter fortsatte de till Attaleia.</v>
<v n="26">Slutligen återvände de med båt till Antiochia, där deras resa hade börjat och varifrån Gud hade sänt ut dem för den uppgift som de nu avslutat.</v>
<v n="27">När de kom fram kallade de samman alla de troende och berättade om resan och om hur Gud hade öppnat trons dörr också bland icke-judar.</v>
<v n="28">Och de stannade en ganska lång tid hos de troende i Antiochia.</v>
</c>
<c n="15">
<v n="1">Medan Paulus och Barnabas var i Antiochia, kom några män från Judeen och började undervisa de troende. De sa att om man inte följde den gamla judiska omskärelseseden, så kan man inte bli frälst.</v>
<v n="2">Paulus och Barnabas kunde inte gå med på detta och diskuterade och resonerade med dem om detta ganska länge. Till slut skickade de troende dem till Jerusalem tillsammans med några män från platsen, för att samtala med apostlarna och de äldste om denna fråga.</v>
<v n="3">Sedan hela församlingen hade tagit avsked av dem och följt dem ut ur staden, gick de till Jerusalem. På vägen dit stannade de i Fenikiens och Samariens städer för att besöka de troende och berätta för dem att också andra folk omvände sig till Gud vilket gladde dem alla.</v>
<v n="4">När de kom fram till Jerusalem blev de hjärtligt mottagna av församlingen och alla apostlar och äldste. Paulus och Barnabas berättade om vad Gud hade gjort genom deras arbete.</v>
<v n="5">Då reste sig några män, som hade varit fariseer före sin omvändelse, och förklarade att alla omvända som inte var judar måste omskäras, och att man skulle kräva att de följde alla judiska seder och ceremonier.</v>
<v n="6">Apostlarna och församlingens äldste beslutade därför att hålla ett senare möte för att avgöra frågan.</v>
<v n="7">Efter en lång diskussion under detta möte reste sig Petrus och talade till dem: "Bröder, ni vet alla att Gud för länge sedan valde ut mig till att predika de goda nyheterna för andra än judar, för att de också skulle komma till tro.</v>
<v n="8">Gud, som känner människornas hjärtan, har visat att han tar emot dem också genom att ge dem den helige Ande på samma sätt som han gav Anden till oss.</v>
<v n="9">Han gjorde inte heller där någon skillnad mellan oss och dem för alla dem som trodde på honom befriade han från synd.</v>
<v n="10">Ska nu ni försöka tillrättavisa Gud genom att lägga en börda på andra folk som varken vi eller våra förfäder kunde bära?</v>
<v n="11">Tror ni inte att alla blir frälsta på samma sätt, genom att ta emot Herren Jesus?"</v>
<v n="12">Det blev ingen ytterligare diskussion, och alla lyssnade nu när Paulus och Barnabas berättade om de under som Gud hade gjort genom dem.</v>
<v n="13">När de hade slutat reste sig Jakob. "Bröder", sa han, "lyssna på mig.</v>
<v n="14">Petrus har berättat om den gång, då Gud först besökte andra än judar för att bland dem välja ut ett folk som ska ära hans namn.</v>
<v n="15">Och att de omvänder sig stämmer överens med vad profeterna har sagt. Lyssna till exempel på dessa ord från profeten Amos:</v>
<v n="16">'Därefter, säger Herren, ska jag komma tillbaka och förnya det brutna avtalet med David. Det som har rivits ned ska jag bygga upp.</v>
<v n="17">Hedningarna ska också finna Herren, för alla tillhör mig. '</v>
<v n="18">Det är vad Herren säger, han som visar oss de planer han gjort upp från början.</v>
<v n="19">Min mening är att vi inte ska kräva att de som inte är judar, och som vänder sig till Gud, ska lyda våra judiska lagar.</v>
<v n="20">Det räcker att vi skriver till dem och ber dem låta bli att äta kött, som offrats till avgudar, och avhålla sig från utomäktenskapliga förbindelser och från att äta kött från kvävda djur, som fortfarande har blod i sig.</v>
<v n="21">Mot detta har man nämligen överallt predikat i varje judisk synagoga varenda sabbatsdag generation efter generation."</v>
<v n="22">Sedan röstade apostlarna och de äldste och hela församlingen för att man skulle sända representanter till Antiochia tillsammans med Paulus och Barnabas för att rapportera om detta beslut. De män som valdes ut var två av församlingsledarna - Judas, som också kallas Barsabbas, och Silas.</v>
<v n="23">Så här löd det brev som de fick med sig:"Från apostlarna, de äldste och bröderna i Jerusalem.Till de kristna i Antiochia, Syrien och Kilikien. Varma hälsningar!</v>
<v n="24">Vi har fått veta att några troende härifrån har oroat er och ifrågasatt er frälsning, men de har inte haft något sådant uppdrag från oss.</v>
<v n="25">Sedan vi enhälligt fattat vårt beslut har vi ansett det vara lämpligt att tillsammans med våra älskade bröder Barnabas och Paulus sända två officiella representanter,</v>
<v n="26">som har riskerat sina liv för Herrens, Jesu Kristi, skull.</v>
<v n="27">De här männen, Judas och Silas, kommer muntligen att bekräfta vad vi beslutat angående er fråga.</v>
<v n="28" t="29">Den helige Ande och vi har nämligen ansett att det är riktigt att inte lägga någon börda av judiska lagar på er. Men ni ska absolut låta bli att äta mat som offrats till avgudar, liksom kött av kvävda djur där blodet fortfarande finns kvar. Naturligtvis ska ni också avhålla er från utomäktenskapliga förbindelser. Om ni noga följer detta är det tillräckligt. Farväl."</v>
<v n="30">De fyra budbärarna reste omedelbart till Antiochia, och där samlade de alla kristna till ett stort möte och överlämnade brevet.</v>
<v n="31">Och det blev stor glädje i hela församlingen när de läste det.</v>
<v n="32">Sedan talade Judas och Silas ingående med de troende och styrkte dem i deras tro, bägge hade nämligen profetiska gåvor.</v>
<v n="33">De stannade där i flera dagar, och därefter for de tillbaka till Jerusalem med tack och hälsningar till ledarna som hade sänt dem.</v>
<v n="34" t="35">Paulus och Barnabas stannade kvar i Antiochia för att hjälpa de andra som predikade Ordet och undervisade där.</v>
<v n="36">En tid senare föreslog Paulus Barnabas att de skulle återvända till Turkiet och besöka de städer som de tidigare predikat de goda nyheterna i, och för att se till de nyomvända.</v>
<v n="37">Barnabas instämde i förslaget och ville ta med sig Johannes Markus,</v>
<v n="38">men Paulus gillade inte alls den idén, eftersom Johannes Markus hade övergett dem i Pamfylien.</v>
<v n="39">Deras oenighet om detta blev så djup att de skildes åt. Barnabas tog Markus med sig och seglade till Cypern,</v>
<v n="40" t="41">medan Paulus valde Silas. Sedan for han med de troendes välsignelse till Syrien och Kilikien för att uppmuntra församlingarna där.</v>
</c>
<c n="16">
<v n="1">Paulus och Silas reste först till Derbe och sedan vidare till Lystra. Där träffade de Timotheos, en ung troende som var son till en kristen judinna, men vars far var grek.</v>
<v n="2">Timotheos hade stort förtroende bland bröderna i Lystra och Ikonion.</v>
<v n="3">Därför bad Paulus honom att följa med dem på deras resa. Av hänsyn till judarna i området omskar han Timotheos, innan de reste vidare, för alla visste att hans far var grek och inte hade tillåtit detta förut.</v>
<v n="4">Sedan reste de från stad till stad och berättade om vad apostlarna och de äldste i Jerusalem beslutat när det gällde icke-judar.</v>
<v n="5">Och församlingarnas tro växte till för var dag, och allt fler slöt sig till dem.</v>
<v n="6">Sedan reste de genom Frygien och Galatien. Den helige Ande hade nämligen sagt till dem att inte resa till den turkiska provinsen Asien den här gången.</v>
<v n="7">Därför följde de gränsen till Mysien och fortsatte därefter till Bithynien, men Jesu Ande tillät dem inte att resa in i den provinsen.</v>
<v n="8">I stället fortsatte de genom Mysien till staden Troas.</v>
<v n="9">Den natten fick Paulus se en syn. I sin dröm såg han en man borta i Makedonien i Grekland som ropade och bad: "Kom över hit och hjälp oss."</v>
<v n="10">Det avgjorde saken! Vi bestämde oss för att resa till Makedonien. Vi kunde nämligen bara dra den slutsatsen att Gud ville sända oss dit för att predika de goda nyheterna där.</v>
<v n="11">Vi gick ombord på en båt i Troas och seglade direkt till Samothrake och nästa dag till Neapolis.</v>
<v n="12">Till slut nådde vi Filippi, en romersk koloni alldeles innanför den makedoniska gränsen. Där stannade vi i flera dagar.</v>
<v n="13">På sabbatsdagen gick vi ut ur staden till en flodstrand, där vi visste att en del människor brukade träffas för att be. Vi undervisade några kvinnor som kom dit vad Skriften säger.</v>
<v n="14">En av dem hette Lydia, en affärskvinna från Thyatira, som sålde purpurtyg. Hon hade en uppriktig tro på Gud, och när hon lyssnade till oss öppnade Herren hennes hjärta, så att hon tog emot allt som Paulus sa.</v>
<v n="15">Hon lät döpa sig tillsammans med hela sin familj, och sedan bad hon oss att bli hennes gäster. "Om ni verkligen tror att jag tillhör Herren", sa hon, "så kom och bo i mitt hem." Och hon gav sig inte förrän vi lydde.</v>
<v n="16">När vi en dag var på väg till det ställe vid floden där vi brukade be, mötte vi en andebesatt slavflicka. Hon hade en spådomsande i sig och tjänade mycket pengar åt sina arbetsgivare.</v>
<v n="17">Flickan följde efter oss och ropade: "De här männen är Guds tjänare, och de har kommit hit för att tala om för er hur ni kan få era synder förlåtna."</v>
<v n="18">Detta upprepades varenda dag, tills Paulus en dag blev så upprörd att han vände sig om och sa till den onde anden i henne: "Jag befaller dig i Jesu Kristi namn att komma ut ur henne." Och genast lämnade den onde anden henne.</v>
<v n="19">När hennes ägare såg att deras förtjänstmöjligheter gått upp i rök, grep de Paulus och Silas och släpade dem inför domarna på marknadsplatsen.</v>
<v n="20" t="21">"De här judarna vänder upp och ner på vår stad", skrek de. "De lär folket att göra sådant som är mot den romerska lagen."</v>
<v n="22">Hela folkmassan tog parti mot Paulus och Silas, och domarna befallde att man skulle klä av dem till midjan och piska dem med spön.</v>
<v n="23">Gång på gång ven slagen över deras bara ryggar, och efteråt blev de kastade i fängelset. Fångvaktaren, som riskerade livet om de flydde,</v>
<v n="24">tog därför inga risker, utan placerade dem i den innersta fängelsecellen och låste fast deras ben i stockar.</v>
<v n="25">När Paulus och Silas mitt i natten bad och sjöng lovsånger till Herren, och de andra fångarna lyssnade,</v>
<v n="26">kom plötsligt en kraftig jordstöt. Fängelset skakades ända ner i grunden, alla dörrar flög upp och kedjorna föll av fångarna.</v>
<v n="27">När fångvaktaren vaknade och fick se att fängelseportarna stod vidöppna, trodde han att fångarna hade flytt och drog sitt svärd för att begå självmord.</v>
<v n="28">Men Paulus ropade till honom: "Stopp! Gör dig inget illa! Vi är alla här!"</v>
<v n="29">Fångvaktaren, som darrade av skräck, bad nu om ljus och rusade till fängelsecellen. Där föll han på knä för Paulus och Silas.</v>
<v n="30">Sedan förde han ut dem och frågade: "Mina herrar, vad ska jag göra för att bli frälst?"</v>
<v n="31">"Tro på Herren Jesus så blir du frälst, du och hela din familj", svarade de.</v>
<v n="32">Sedan berättade de för honom och alla andra i hans familj om de goda nyheterna från Herren.</v>
<v n="33">Och fångvaktaren tog genast hand om dem, och mitt i natten tvättade han deras sår och förband dem. Så döptes han och hela hans familj,</v>
<v n="34">och därefter bjöd han dem med hem till sig och dukade fram en måltid åt dem. Och både han och hela hans familj var överlyckliga för att de hade kommit till tro.</v>
<v n="35">Nästa morgon skickade domarna några polisbefäl till fångvaktaren med beskedet: "Släpp de här männen!"</v>
<v n="36">Fångvaktaren talade då om för Paulus att de var fria och kunde gå.</v>
<v n="37">Men Paulus svarade: "Så lätt kommer de inte undan! De har utan rättegång piskat oss offentligt och satt oss i fängelse trots att vi är romerska medborgare. Och nu vill de att vi ska lämna fängelset i hemlighet. Aldrig! Be dem komma hit och själva frige oss."</v>
<v n="38">Polisbefälen rapporterade detta till domarna, och när de hörde att Paulus och Silas var romerska medborgare blev de mycket rädda.</v>
<v n="39">De kom genast till fängelset och förde ut dem och bad och bönade att de skulle lämna staden.</v>
<v n="40">Men Paulus och Silas gick först till Lydias hus, där de träffade de troende och uppmanade dem än en gång att stå fasta i tron. Sedan lämnade de staden.</v>
</c>
<c n="17">
<v n="1">Därefter tog Paulus och Silas vägen genom städerna Amfipolis och Apollonia och kom till Thessalonike, där det fanns en judisk synagoga.</v>
<v n="2">Paulus gick som vanligt dit för att samtala med människorna, och under tre sabbatsdagar i rad förmedlade han Skriftens ord till dem.</v>
<v n="3">Han förklarade profetiorna om hur Messias måste lida och uppstå från de döda och bevisade att Jesus är Messias.</v>
<v n="4">Några av de judar som lyssnade blev övertygade och stödde Paulus och Silas. Det gjorde också många greker, liksom ett stort antal förnäma kvinnor med högt anseende i staden.</v>
<v n="5">Men de judiska ledarna blev avundsjuka och lyckades få en massa löst folk från gatorna att attackera de troende. De stormade fram mot Jasons hus och tänkte ställa Paulus och Silas till svars inför myndigheterna och få dem straffade.</v>
<v n="6">Eftersom de inte fann dem där, släpade de ut Jason och några av de andra troende och tog i stället med sig dem till myndigheterna. "Paulus och Silas har vänt upp och ner på hela världen, och nu är de här och ställer till bråk i vår stad", ropade de.</v>
<v n="7">"Och Jason har låtit dem komma in i sitt hem. Allihop är skyldiga till förräderi för de säger att de har en annan kung än kejsaren, en egen kung som heter Jesus."</v>
<v n="8" t="9">Folket i staden, liksom domarna, blev mycket oroade av dessa rapporter och släppte dem inte fria förrän de hade fått borgen för dem.</v>
<v n="10">Samma natt såg de kristna till att Paulus och Silas kom iväg till Beroia. Också där gick de till synagogan för att predika.</v>
<v n="11">Människorna i Beroia var mer mottagliga för Guds ord än de i Thessalonike och de lyssnade med glädje till budskapet. De granskade skrifterna varje dag för att kontrollera det som Paulus och Silas predikade, och för att se om det verkligen var riktigt.</v>
<v n="12">Resultatet blev att många av dem började tro, däribland flera välkända grekiska kvinnor och män.</v>
<v n="13">Men när judarna i Thessalonike fick reda på att Paulus predikade i Beroia, kom de dit och ställde till oro bland folket.</v>
<v n="14">De troende handlade snabbt och skickade Paulus vidare till kusten, medan Silas och Timotheos stannade kvar.</v>
<v n="15">De som följde med Paulus fortsatte med honom till Athen. Sedan återvände de till Beroia med ett meddelande till Silas och Timotheos att de skulle skynda sig att komma efter.</v>
<v n="16">Medan Paulus väntade på dem i Athen, blev han mer och mer upprörd över alla de avgudabilder han såg överallt i staden.</v>
<v n="17">Han gick till synagogan, och där talade han till judarna och de gudfruktiga greker som fanns där, och varje dag talade han på torget till alla som råkade vara där.</v>
<v n="18">Han träffade också några av de epikureiska och stoiska filosoferna. När han berättade för dem om Jesus och att han uppstått från de döda, reagerade de genom att ropa: "Han pratar smörja", eller "han försöker pracka på oss en främmande religion."</v>
<v n="19">De tog honom med sig till Areopagen. "Kom och berätta mer för oss om den här nya religionen", sa de,</v>
<v n="20">"för det är ganska märkliga saker du har att säga, och allt är nytt för oss."</v>
<v n="21">Detta var egentligen inget ovanligt för alla athenare, så väl som alla utlänningar i Athen, tycks använda all sin tid till att diskutera de senaste idéerna på modet.</v>
<v n="22">Paulus ställde sig alltså framför dem på Areopagen och sa: "Athenare, jag har lagt märke till att ni är mycket religiösa,</v>
<v n="23">för när jag har promenerat omkring här har jag sett många altaren. Ett av dem hade inskriften: 'Åt den okände guden'. Ni har bett till honom utan att veta vem han är, och nu vill jag berätta för er om honom.</v>
<v n="24">Han skapade världen och allt som finns i den. Eftersom han är himlens och jordens Herre, bor han inte i något tempel som är byggt av människor.</v>
<v n="25">Människor kan inte med händer tillfredsställa hans behov, för han har inga behov! Han ger liv och anda åt allt och fyller alla behov som finns.</v>
<v n="26">Han skapade alla folk från en enda människa och spred ut dem över hela jordens yta. Han bestämde människornas tider och stakade ut deras gränser.</v>
<v n="27">Hans syfte med allt detta var att de skulle söka Gud, och kanske hitta vägen till honom och finna honom. Han är nämligen inte långt borta från någon av oss.</v>
<v n="28">För det är i honom vi lever och rör oss och existerar, alldeles som en av era egna poeter säger: 'Vi är Guds barn.'</v>
<v n="29">Om detta är sant så bör vi inte tänka oss Gud som en bildstod, som människor tillverkat av silver eller guld eller huggit ut i sten.</v>
<v n="30">Gud har haft överseende med människans tidigare okunnighet om detta, men nu vill han att alla ska lämna avgudarna och bara tillbe honom.</v>
<v n="31">Han har nämligen bestämt en dag, då han rättvist ska döma världen genom den människa han har utvalt. Och han har bevisat detta genom att låta honom uppstå från de döda."</v>
<v n="32">När de hörde Paulus tala om en person som hade varit död men uppstått skrattade några, men andra sa: "Vi vill höra mer om det där en annan gång."</v>
<v n="33">Det satte punkt för Paulus diskussion med dem,</v>
<v n="34">men några förenade sig med honom och kom till tro. Bland dem var Dionysios, en medlem av stadens domstol, och en kvinna som hette Damaris och några till.</v>
</c>
<c n="18">
<v n="1">Därefter lämnade Paulus Athen och for till Korinth.</v>
<v n="2" t="3">Där blev han bekant med en jude som hette Aquila. Han var född i provinsen Pontos, men hade nyligen kommit från Italien tillsammans med sin hustru Priscilla. De hade blivit utvisade ur Italien därför att kejsar Claudius hade befallt att alla judar måste lämna Rom. Paulus bodde och arbetade tillsammans med dem, för de var tältmakare precis som han.</v>
<v n="4">Varje sabbatsdag gick Paulus till synagogan och försökte överbevisa både judar och greker.</v>
<v n="5">Och sedan Silas och Timotheos anlänt från Makedonien, använde Paulus hela sin tid till att predika Guds ord och vittna för judarna om att Jesus är Messias.</v>
<v n="6">Men när judarna sa emot honom och hädade och skrek glåpord om Jesus, borstade Paulus dammet av sin mantel och sa: "Ert blod ska komma över era egna huvuden. Jag är oskyldig, och från och med nu tänker jag predika Ordet för andra folk."</v>
<v n="7">Därefter tog han in hos Titius Justus, som trodde på Gud även om han inte var jude. Han bodde intill synagogan.</v>
<v n="8">Ledaren för synagogan hette Crispus. Han trodde på Herren och lät döpa sig tillsammans med hela sin familj, och det gjorde också många andra i Korinth.</v>
<v n="9">En natt talade Herren till Paulus i en syn och sa: "Var inte rädd! Fortsätt tala, och var inte rädd! Ge inte upp!</v>
<v n="10">För jag är med dig, och inget kan skada dig. Många människor här tillhör mig."</v>
<v n="11">Paulus stannade därför ett och ett halvt år i staden och undervisade om Guds sanningar.</v>
<v n="12">Men när Gallio blev landshövding över Achaia, gick judarna till angrepp mot Paulus och förde honom inför landshövdingen för att dömas.</v>
<v n="13">De anklagade Paulus för att "övertala människor att tillbe Gud på ett sätt som är emot den romerska lagen".</v>
<v n="14">Men just när Paulus skulle börja sitt försvarstal, vände sig Gallio till judarna och sa: "Hör på, judar! Om det här vore ett fall som gällde något brott, så skulle jag vara tvungen att lyssna på er.</v>
<v n="15">Men eftersom det helt enkelt bara är en dispyt om ord och personer och era egna judiska lagar, kan ni ta hand om det själva. Jag är inte intresserad, och jag kommer inte att lägga mig i det."</v>
<v n="16">Och han gick ut ur rådssalen.</v>
<v n="17">Då grep folkhopen Sosthenes, den nye ledaren för synagogan, och misshandlade honom utanför rådssalen. Men Gallio struntade blankt i det.</v>
<v n="18">Paulus stannade i staden några dagar efter att detta hänt. Sedan sa han farväl till de kristna, tog Priscilla och Aquila med sig och seglade till Syrien. I Kenchreai rakade Paulus sitt huvud enligt judisk sed, eftersom han hade gett ett löfte.</v>
<v n="19">När vi kom i hamn i Efesos lämnade han oss på skeppet, men själv gick han till synagogan för att samtala med judarna.</v>
<v n="20">De bad honom stanna några dagar, men han kände på sig att han inte hade någon tid att förlora.</v>
<v n="21">"Jag måste först av allt hinna i tid till högtiden i Jerusalem", sa han. Men han lovade att återvända till Efesos senare om Gud tillät det, och så seglade vi vidare.</v>
<v n="22">Därefter stannade vi i Caesarea, och därifrån gjorde Paulus ett besök i församlingen i Jerusalem innan vi seglade vidare till Antiochia.</v>
<v n="23">När han varit där en tid återvände han till Galatien och Frygien och besökte alla de troende och uppmuntrade dem och hjälpte dem att växa i Herren.</v>
<v n="24">En jude som hette Apollos, en bibellärare och förkunnare, hade just kommit till Efesos från Alexandria i Egypten.</v>
<v n="25" t="26">Medan han var i Egypten hade någon berättat för honom om Johannes döparen, och vad Johannes hade sagt om Jesus, men det var allt han visste. Han hade inte hört hela berättelsen. Apollos predikade frimodigt och entusiastiskt i synagogan och sa: "Messias kommer. Gör er färdiga att ta emot honom!" Även Priscilla och Aquila var där och hörde hans kraftfulla predikan. Efteråt tog de sig an honom och undervisade honom grundligare om Guds väg.</v>
<v n="27">Apollos hade tänkt resa till Grekland, och de troende uppmuntrade honom att göra det. De skrev till sina trossyskon och bad dem välkomna honom. När han sedan kom till Grekland blev han på ett fantastiskt sätt använd av Gud till att styrka församlingen.</v>
<v n="28">När det blev offentlig debatt gick han med stor kraft emot de judiska argumenten, och bevisade genom Skrifterna att Jesus verkligen är Messias.</v>
</c>
<c n="19">
<v n="1">Medan Apollos var i Korinth reste Paulus genom landet till Efesos, där han fann flera lärjungar till Johannes döparen.</v>
<v n="2">"Tog ni emot den helige Ande, när ni började tro?" frågade han dem."Nej", svarade de, "vi vet inte vad du menar. Vad är den helige Ande?"</v>
<v n="3">"Vad trodde ni på när ni döptes?" frågade han.De svarade: "Det som Johannes döparen undervisade om."</v>
<v n="4">Då förklarade Paulus för dem att Johannes dop var ett uttryck för en önskan att lämna synden och vända sig till Gud, och att de som tog emot hans dop sedan måste fortsätta att tro på Jesus, den som Johannes sa skulle komma senare.</v>
<v n="5">Så snart de hörde detta lät de döpa sig i Herren Jesu namn.</v>
<v n="6">När Paulus sedan lade sina händer på dem tog de emot den helige Ande, och de talade på främmande språk och profeterade.</v>
<v n="7">Tillsammans var det omkring tolv män.</v>
<v n="8">Sedan gick Paulus till synagogan och predikade frimodigt varje sabbatsdag under tre månader, och förklarade vad han trodde på och varför, och många kom till tro på Jesus genom hans övertygande undervisning.</v>
<v n="9">Men några avvisade hans budskap och talade offentligt mot Kristus. Därför lämnade han dem och tog de troende med sig. I stället började han att hålla möten i Tyrannos föreläsningssal, och han undervisade där varje dag.</v>
<v n="10">Detta pågick i två års tid, så att alla i provinsen Asien, både judar och greker, fick höra Herrens ord.</v>
<v n="11">Och Gud gav Paulus kraft att göra ovanliga under.</v>
<v n="12">Till och med när näsdukar eller klädesplagg, som han varit i beröring med, lades på sjuka människor blev de botade, och om de var besatta av onda andar lämnade dessa dem.</v>
<v n="13">En grupp judar, som reste från stad till stad och drev ut onda andar, försökte använda sig av Herren Jesu namn. De uttalade bland annat följande besvärjelse: "Jag befaller dig vid Jesus, honom som Paulus predikar om, att komma ut!"</v>
<v n="14">Sju söner till Skevas, en judisk präst, gjorde detta.</v>
<v n="15">Men när de prövade det på en man som var besatt av en ond ande, svarade anden: "Jag känner Jesus och jag känner Paulus, men vilka är ni?"</v>
<v n="16">Och han kastade sig över två av dem och slog dem så att de flydde ut ur huset nakna och blodiga.</v>
<v n="17">Berättelsen om vad som hade hänt spred sig snabbt till både judar och greker i hela Efesos, och folket i staden fylldes av stor respekt och Herren Jesu namn blev ärat.</v>
<v n="18" t="19">Många av de troende, som tidigare hade praktiserat svart magi, bekände sina handlingar och plockade fram sina besvärjelseböcker och brände dem offentligt. (Någon räknade ut att böckerna var värda ungefär femtio tusen kronor.)</v>
<v n="20">Det säger något om makten i Guds ord och allt flera människor trodde på det.</v>
<v n="21">Efter alla dessa händelser kände sig Paulus manad av den helige Ande att resa genom Grekland, innan han återvände till Jerusalem. "Sedan måste jag resa till Rom", sa han.</v>
<v n="22">Han skickade sina två medhjälpare Timotheos och Erastos i förväg till Grekland, men själv stannade han kvar en tid i Turkiet.</v>
<v n="23">Vid den tiden blev det oro i Efesos på grund av det som Paulus predikade.</v>
<v n="24">Upphovet till det hela var silversmeden Demetrios. Han hade många anställda och tillverkade Dianatempel av silver.</v>
<v n="25">Demetrios kallade sina män till ett möte, tillsammans med andra som hade liknande arbeten. Sedan talade han till dem och sa:"Mina herrar, den här tillverkningen ger oss goda inkomster.</v>
<v n="26">Som ni så väl vet, av vad ni har sett och hört, har den här mannen Paulus övertygat många om att människogjorda gudar inte alls är några gudar. Detta har skadat affärerna, inte bara här i Efesos, utan i hela området.</v>
<v n="27">Naturligtvis talar jag inte bara om hur den här situationen kommer att påverka våra affärer och vårt anseende. Jag talar också om möjligheten av att den stora gudinnan Dianas tempel kan komma att förlora sitt anseende, och att Diana kommer att bli glömd, denna mäktiga gudinna som tillbeds inte bara i vår landsdel utan runt hela världen."</v>
<v n="28">När de hörde detta blev de mycket ilskna och började ropa: "Stor är efesiernas Diana!"</v>
<v n="29">En väldig folkmassa samlades och snart var hela staden i uppror. Alla rusade till friluftsteatern och drog med sig Paulus reskamrater Gaius och Aristarchos, för att ställa dem inför rätta.</v>
<v n="30">Paulus ville då gå in på teatern, men lärjungarna tillät honom inte att göra det.</v>
<v n="31">Några av de romerska officerarna i området, som var vänner till Paulus, skickade också ett meddelande till honom och bad honom att inte riskera livet genom att gå in.</v>
<v n="32">Inne i teatern ropade alla och skrek, en del si, andra så, allt var en enda stor röra. Och faktum är att de flesta inte ens visste varför de var där.</v>
<v n="33">Några judar fick syn på Alexandros i folkhopen och drog fram honom. Han bad dem vara tysta och försökte tala till dem.</v>
<v n="34">Men när människorna förstod att han var jude, började de ropa och skrika igen och fortsatte med det i två timmar: "Stor är efesiernas Diana", ropade de. "Stor är efesiernas Diana!"</v>
<v n="35">Till slut lyckades borgmästaren lugna dem så pass att han kunde börja tala. "Invånare i Efesos", sa han, "alla vet att Efesos är centrum för dyrkan av den stora Diana, vars bild föll ner till oss från himlen.</v>
<v n="36">Eftersom detta är ett odiskutabelt faktum, så bör ni inte oroa er för vad som än sägs, och ni bör inte göra något förhastat.</v>
<v n="37">Ändå har ni fört hit de här männen, som varken har stulit något från hennes tempel eller har smädat henne.</v>
<v n="38">Om Demetrios och hans hantverkare har något att anklaga dem för, så har vi domstolar som är i verksamhet, och domarna kan omedelbart ta upp fallet. Låt dem föra saken den lagliga vägen.</v>
<v n="39">Och om det finns klagomål i andra frågor, så kan de tas upp i de vanliga domstolssammanträdena.</v>
<v n="40">Det finns nämligen en risk att vi får stå till svars inför den romerska regeringen för oroligheterna i dag. Det finns ju ingen orsak till dem! Om Rom kräver en förklaring, så vet inte jag vad jag ska säga."</v>
<v n="41">Sedan bad han dem att gå, och de lydde honom och skingrades åt.</v>
</c>
<c n="20">
<v n="1">När allt var över skickade Paulus efter lärjungarna. Han höll ett avskedstal och tog farväl av dem och började sin resa till Grekland.</v>
<v n="2">På vägen dit talade han till de troende i alla städer som han kom till.</v>
<v n="3">Han stannade tre månader i Grekland och skulle just segla till Syrien när han upptäckte att judarna sammangaddat sig mot honom och tänkte ta livet av honom. Därför bestämde han sig för att först resa norrut, genom Makedonien.</v>
<v n="4">Många män gjorde sällskap med honom ända till Turkiet. Det var Sopatros från Beroia, Pyrrhos son, Aristarchos och Secundus från Thessalonike. Vidare Gaius från Derbe, Timotheos samt Tychikos och Trofimos, som var på väg hem till Turkiet.</v>
<v n="5">De hade rest i förväg och väntade på oss i Troas.</v>
<v n="6">Så snart påskhögtiden var över gick vi ombord på en båt i Filippi i norra Grekland, och fem dagar senare kom vi till Troas i Turkiet där vi stannade en vecka.</v>
<v n="7">På söndagen samlades vi för att fira Herrens måltid, och Paulus talade Herrens ord. Och eftersom han skulle resa nästa dag, talade han ända till midnatt.</v>
<v n="8">Rummet på övre våningen, där vi var samlade, var upplyst av många fladdrande oljelampor.</v>
<v n="9">En ung man som hette Eutychos somnade när Paulus talade så länge. Han satt på fönsterbrädan och föll ner från tredje våningen och slog ihjäl sig.</v>
<v n="10" t="12">Paulus sprang då ner och tog honom i sina armar: "Oroa er inte", sa han, "han kommer att klara sig!" Och det gjorde han! En känsla av både respekt och glädje fyllde alla de närvarande. De gick sedan allesammans tillbaka upp och åt Herrens måltid tillsammans. Sedan fortsatte Paulus att tala ytterligare en stund, och det hann bli morgon innan han slutligen lämnade dem.</v>
<v n="13">Paulus tog sedan landvägen till Assos, medan vi andra reste dit i förväg med båt.</v>
<v n="14">Han förenade sig sedan med oss i Assos, och vi seglade tillsammans till Mitylene.</v>
<v n="15">Nästa dag passerade vi Chios. Dagen därpå kom vi till Samos, och en dag senare anlände vi till Miletos.</v>
<v n="16">Paulus hade bestämt sig för att inte stanna i Efesos den här gången. Han hade bråttom att hinna till Jerusalem för att om möjligt kunna vara med om pingsthögtiden.</v>
<v n="17">När vi kom fram till Miletos skickade han ett meddelande till de äldste i församlingen i Efesos och bad dem komma ner till båten för att träffa honom.</v>
<v n="18">När de hade anlänt sa han till dem: "Ni vet att från den dag då jag satte min fot i Turkiet och till nu,</v>
<v n="19">har jag ödmjukt tjänat Herren under tårar, och jag har varit hotad till livet på grund av judarnas sammansvärjningar.</v>
<v n="20">Ändå har jag aldrig tvekat att säga sanningen, vare sig offentligt eller i era hem.</v>
<v n="21">Jag har haft samma budskap till både judar och icke-judar och allvarligt uppmanat dem att vända sig till Gud och tro på vår Herre Jesus Kristus.</v>
<v n="22">Och nu ska jag resa till Jerusalem för jag dras oemotståndligt dit av den helige Ande. Jag vet inte vad som väntar mig,</v>
<v n="23">utom det att den helige Ande har sagt till mig i stad efter stad att fängelse och lidande ligger framför mig.</v>
<v n="24">Men livet är inte värt något, om jag inte använder det för att utföra den uppgift som Herren Jesus har gett mig, det vill säga att berätta de goda nyheterna om Guds väldiga godhet och kärlek för andra.</v>
<v n="25">Och nu vet jag att ingen av er som jag umgåtts med och predikat de goda nyheterna för, någonsin kommer att få se mig igen.</v>
<v n="26">Och jag vill göra det fullständigt klart att jag inte är skyldig till att någon människa går förlorad,</v>
<v n="27">för jag har inte tvekat att förkunna hela Guds frälsningsplan för världen.</v>
<v n="28">Var nu på er vakt! Se till att ni föder och vårdar Guds hjord, hans församling som är köpt med hans Sons blod, för den helige Ande har lagt ansvaret på er som ledare.</v>
<v n="29">Jag vet mycket väl att sedan jag har lämnat er, kommer falska lärare att uppträda som glupska vargar bland er. De kommer inte att skona hjorden.</v>
<v n="30">Några av er kommer själva att förvränga sanningen för att få anhängare.</v>
<v n="31">Var på er vakt! Kom ihåg de tre år som jag tillbringade hos er, och hur jag hela tiden, både dag och natt, med tårar vakade över er.</v>
<v n="32">Och nu överlämnar jag er åt Gud och hans vård och åt hans underbara ord, som ska bygga upp er tro och ge er hela det arv som tillhör dem han har utvalt.</v>
<v n="33">Jag har aldrig krävt ett öre av er.</v>
<v n="34">Ni vet att jag har använt mina händer för att kunna betala för mig, och till och med för att kunna fylla behoven hos dem som följt med mig.</v>
<v n="35">Och jag har alltid varit ett föredöme för er i fråga om att hjälpa de fattiga, för jag har kommit ihåg Herren Jesu ord: 'Det ger mer välsignelse att ge än att få.'"</v>
<v n="36">När Paulus hade slutat tala knäböjde han och bad med dem,</v>
<v n="37">och de grät högt då de omfamnade honom och sa adjö.</v>
<v n="38">Och det som bedrövade dem allra mest var att han sa att de aldrig mer skulle träffas. Sedan följde alla honom ner till båten.</v>
</c>
<c n="21">
<v n="1">Sedan vi skilts från de äldste i Efesos seglade vi direkt till Kos. Nästa dag nådde vi Rhodos och fortsatte därifrån till Patara.</v>
<v n="2">Där gick vi ombord på en båt som skulle gå till den syriska provinsen Fenikien.</v>
<v n="3">Vi siktade Cypern, passerade ön på vänster sida och kom till Tyros i Syrien, där skeppet lossade lasten.</v>
<v n="4">Vi gick i land och fann de troende där och stannade hos dem en vecka. De kristna där profeterade genom den helige Ande och varnade Paulus för att fortsätta till Jerusalem.</v>
<v n="5">När vi i slutet av veckan återvände till skeppet gick hela församlingen, även kvinnor och barn, till stranden tillsammans med oss. Där bad vi och sa adjö till varandra.</v>
<v n="6">Sedan gick vi ombord, och de återvände hem.</v>
<v n="7">Nästa uppehåll gjorde vi i Ptolemais. Där hälsade vi på de troende, men stannade bara en dag.</v>
<v n="8">Sedan fortsatte vi till Caesarea, där vi bodde hemma hos evangelisten Filippos, en av de sju första diakonerna.</v>
<v n="9">Han hade fyra ogifta döttrar som alla hade profetians gåva.</v>
<v n="10">Under besöket där, som varade flera dagar, kom en man från Judeen</v>
<v n="11">för att träffa oss. Han hette Agabos och var profet. Han tog Paulus bälte, band sina egna fötter och händer med det och sa: "Den helige Ande säger: 'Så ska ägaren till detta bälte bindas av judarna i Jerusalem och överlämnas till romarna.'"</v>
<v n="12">När vi hörde detta bad vi allesammans Paulus, både de troende på platsen och hans reskamrater, att han inte skulle fortsätta till Jerusalem.</v>
<v n="13">Men han sa: "Varför gråter ni? Ni krossar mitt hjärta! Jag är beredd att inte bara hamna i fängelse i Jerusalem, utan också att dö för Herren Jesu skull."</v>
<v n="14">Det var tydligt att han inte brydde sig om våra råd, så vi gav upp och sa: "Låt din vilja ske, Herre."</v>
<v n="15">Efter några dagar gjorde vi oss klara och fortsatte till Jerusalem.</v>
<v n="16">Några lärjungar från Caesarea följde med oss, och när vi kom fram fick vi bo hos Mnason. Han kom från början från Cypern och var en av de första som kom till tro.</v>
<v n="17">Alla de andra troende i Jerusalem hälsade oss hjärtligt välkomna.</v>
<v n="18">Andra dagen som vi var i Jerusalem tog Paulus med oss till Jakob och de äldste i församlingen.</v>
<v n="19">Sedan vi hälsat på dem berättade Paulus utförligt om allt som Gud hade gjort genom hans arbete bland dem som inte var judar.</v>
<v n="20">De lovprisade Gud, men sa sedan: "Du vet, käre bror, hur många tusen judar som också kommit till tro, och alla vill att de judiska troende ska fortsätta att följa de judiska traditionerna och sederna.</v>
<v n="21">Våra judiska kristna här i Jerusalem har hört att du är emot Moses lagar och våra judiska seder, och att du inte längre omskär deras barn.</v>
<v n="22">Vad ska vi göra åt detta? De kommer säkert att få reda på att du har kommit hit.</v>
<v n="23">Vi har ett förslag: Här finns fyra män, som är beredda att raka sina huvuden och avge vissa löften.</v>
<v n="24">Gå med dem till templet och underkasta dig reningsceremonierna. Låt raka ditt huvud, och betala för dem så att de också kan bli rakade. Då förstår alla att du godkänner denna sed bland de hebreiska kristna, och att du själv lyder de judiska lagarna och tänker på samma sätt som vi i de här frågorna.</v>
<v n="25">När det gäller de icke-judar, som har kommit till tro, ber vi dem att inte följa de judiska sederna på någon punkt, utom i de saker som vi skrev till dem om: att inte äta mat som offrats åt avgudar, inte äta köttet av kvävda djur, där blodet fortfarande finns kvar, och att inte ha utomäktenskapliga förbindelser."</v>
<v n="26" t="27">Paulus gick med på detta, och nästa dag gick han med männen till templet för att vara med vid ceremonierna och ge sitt löfte att bära fram ett offer sju dagar senare tillsammans med de andra.De sju dagarna hade nästan gått när några judar från Turkiet fick se honom i templet och hetsade upp en folkmassa mot honom. De grep honom och</v>
<v n="28">skrek: "Israeliter! Hjälp oss! Det här är den man, som i hela världen hetsar upp vårt folk så att de bryter de judiska lagarna. Han talar till och med mot templet och kränker templets helighet genom att ta med sig dem som inte är judar hit."</v>
<v n="29">Tidigare samma dag hade de nämligen sett honom nere i staden tillsammans med Trofimos, en man från Efesos, och de antog att Paulus hade tagit honom med sig till templet.</v>
<v n="30">Hela stadens befolkning blev upprörd när de hörde detta, och snart var ett stort upplopp igång. Paulus släpades ut ur templet, och portarna stängdes omedelbart bakom honom.</v>
<v n="31">Där tänkte man döda honom, men kommendanten vid den romerska garnisonen fick veta att hela Jerusalem var i uppror.</v>
<v n="32">Han gav snabbt order till sina soldater och officerare att rycka ut och rusade själv ut bland folkmassorna. När hopen såg trupperna komma slutade de att slå Paulus.</v>
<v n="33">Befälhavaren arresterade honom och gav order om att han skulle bindas med dubbla kedjor. Sedan frågade han folkhopen vem Paulus var, och vad han hade gjort.</v>
<v n="34">I förvirringen och larmet kunde han inte få klarhet i vad folk ropade i munnen på varandra. Därför befallde han att Paulus skulle tas med till militärkasernen.</v>
<v n="35">När de kom fram till trappan, blev folkmassan så våldsam att soldaterna måste lyfta upp Paulus på sina axlar för att skydda honom.</v>
<v n="36">Folket tryckte på bakifrån och ropade: "Bort med honom, bort med honom!"</v>
<v n="37" t="38">När Paulus skulle föras in sa han till kommendanten: "Får jag säga några ord till dig?Kan du grekiska?" frågade kommendanten förvånad. "Är inte du den där egyptiern, som ledde ett uppror för några år sedan och som tog med sig fyra tusen beväpnade rebeller ut i öknen?"</v>
<v n="39">"Nej", svarade Paulus, "jag är en jude från Tarsos, en rätt betydelsefull stad i Kilikien. Jag ber om tillstånd att få tala till dessa människor."</v>
<v n="40">Kommendanten lät honom då få göra det, och Paulus ställde sig på trappan och gjorde tecken till folket att lugna sig. När alla hade blivit tysta började han tala till dem på hebreiska:</v>
</c>
<c n="22">
<v n="1">"Bröder och fäder, lyssna till vad jag har att säga till mitt försvar."</v>
<v n="2">När de hörde Paulus tala på hebreiska blev stillheten ännu mer märkbar.</v>
<v n="3">"Jag är jude", sa han, "född i Tarsos, en stad i Kilikien, men utbildad här i Jerusalem under Gamaliel. Som hans lärjunge lärde jag mig att följa våra judiska lagar och seder mycket noga. Jag blev mycket ivrig att göra allt jag kunde för att ära Gud, precis som ni har försökt att göra i dag.</v>
<v n="4">Och jag förföljde de kristna, jagade dem överallt, band dem och satte både män och kvinnor i fängelse.</v>
<v n="5">Översteprästen eller vilken annan medlem av rådet som helst kan tala om för er att detta är sant. Jag bad till och med om att få ett brev med mig till de judiska ledarna i Damaskus, så att jag skulle kunna fängsla de kristna där. Sedan tänkte jag föra dem till Jerusalem, där de skulle straffas.</v>
<v n="6">När jag var på väg till Damaskus och vid middagstiden närmade mig staden, lyste plötsligt ett mycket starkt ljus från himlen mot mig.</v>
<v n="7">Jag föll till marken, och jag hörde en röst som frågade mig: 'Saul, Saul, varför förföljer du mig?'</v>
<v n="8">'Vem är du som talar till mig, Herre?' frågade jag. Han svarade: 'Jag är Jesus från Nasaret, den som du förföljer.'</v>
<v n="9">Männen som var med mig såg ljuset men förstod inte vad som sades.</v>
<v n="10">'Vad ska jag göra, Herre?' frågade jag. Och Herren svarade: 'Res dig upp och gå till Damaskus. Där kommer du att få veta vad som väntar dig under kommande år.'</v>
<v n="11">Men jag blev blind av det starka ljuset och fick ledas till Damaskus av mina reskamrater.</v>
<v n="12">Där bodde en man som hette Ananias. Han lydde lagen till punkt och pricka och hade därför gott anseende bland alla judar i Damaskus.</v>
<v n="13">Denne man kom till mig där och sa: 'Broder Saul, nu får du din syn tillbaka!' Och genast kunde jag se igen.</v>
<v n="14">Sedan sa han till mig: 'Våra fäders Gud har valt ut dig till att lära känna hans vilja och till att se den Rättfärdige och höra honom tala.</v>
<v n="15">Du ska vittna om honom överallt och berätta vad du har sett och hört.</v>
<v n="16">Vänta inte längre, utan låt döpa dig och bekänn dina synder för Herren så att han kan förlåta dig.'</v>
<v n="17" t="18">När jag hade kommit tillbaka till Jerusalem, och en dag stod och bad i templet var jag plötsligt liksom i en annan värld. Jag såg Herren, och han sa till mig: 'Skynda dig! Lämna Jerusalem, för människorna här kommer inte att tro dig när du förkunnar mitt budskap.'</v>
<v n="19">'Men Herre', invände jag, 'de vet säkert att jag i varenda synagoga fängslade och misshandlade dem som trodde på dig.</v>
<v n="20">Och när Stefanos, som vittnade om dig, dödades, stod jag där och tyckte det var rätt. Jag till och med vaktade kläderna åt de män som stenade honom!'</v>
<v n="21">Men Gud sa till mig: 'Lämna Jerusalem, för jag ska sända dig långt bort till andra folk än judarna!'"</v>
<v n="22">Så långt hade folkmassan lyssnat, men när Paulus sa detta, ropade de med en mun: "Bort med en sådan människa! Döda honom! Han har inte rätt att leva!"</v>
<v n="23">De skrek i högan sky och kastade klädesplagg och jord omkring sig.</v>
<v n="24">Därför förde kommendanten in Paulus i kasernen och befallde att man skulle slå honom med piskor tills han bekände sitt brott. Han ville nämligen veta varför folkmassan hade blivit så rasande.</v>
<v n="25">När de band Paulus för att piska honom, sa han till en officer som stod där: "Är det tillåtet att misshandla en romersk medborgare som inte ens har ställts inför rätta?"</v>
<v n="26">Officeren gick då till kommendanten och sa: "Vad är det du tänker göra? Den här mannen är romersk medborgare!"</v>
<v n="27">Kommendanten kom då och frågade Paulus: "Säg mig, är du romersk medborgare?Ja, det är jag faktiskt!" svarade Paulus.</v>
<v n="28">"Det är jag också", muttrade kommendanten, "och det har kostat mig en hel del!Jag blev det när jag föddes", svarade Paulus.</v>
<v n="29">Soldaterna, som stod färdiga att piska honom, försvann kvickt när de hörde att Paulus var romersk medborgare. Och kommendanten själv blev förskräckt, eftersom det var han som hade befallt att Paulus skulle bindas och piskas.</v>
<v n="30">Nästa dag befriade kommendanten honom från bojorna och befallde att översteprästerna och det judiska rådet skulle samlas. Han hämtade sedan Paulus från fängelset för att försöka få reda på vad det var som orsakat all uppståndelse.</v>
</c>
<c n="23">
<v n="1">Paulus såg uppmärksamt på rådet och sa sedan: "Bröder, jag har alltid levt med ett gott samvete inför Gud."</v>
<v n="2">Då befallde översteprästen Ananias att de som stod bredvid Paulus skulle slå honom på munnen.</v>
<v n="3">Men Paulus sa till honom: "Gud ska slå dig, din hycklare! Vad är du för en domare, som själv bryter lagen genom att befalla att jag ska bli slagen på detta sätt?"</v>
<v n="4">De som stod bredvid Paulus sa till honom: "Talar man på det sättet till Guds överstepräst?"</v>
<v n="5">"Bröder, jag visste inte att han var överstepräst", svarade Paulus. "Skrifterna säger ju: 'Tala aldrig illa om dina överordnade.'"</v>
<v n="6">Paulus visste att en del av rådet bestod av saddukeer och en del av fariseer. Därför ropade han: "Bröder, jag är farisé liksom alla mina förfäder. Och jag står inför rätta här i dag, därför att jag tror på uppståndelsen från de döda."</v>
<v n="7">Detta delade omedelbart rådet i två delar.</v>
<v n="8">Saddukeerna säger nämligen att det inte finns någon uppståndelse, eller några änglar eller några andar, men fariseerna tror på allt detta.</v>
<v n="9">Det blev alltså en väldig oreda. Några av de judiska ledarna reste sig upp för att hävda att Paulus hade rätt. "Vi kan inte se att han har gjort något fel", ropade de. "Kanske en ande eller en ängel talade till honom där på Damaskusvägen."</v>
<v n="10">Oväsendet blev allt värre, och männen slet i Paulus från båda sidor och drog honom än åt det ena hållet och än åt det andra. Kommendanten, som var rädd att de skulle slita honom i stycken, befallde till slut att soldaterna skulle ta honom därifrån med våld och föra honom tillbaka till kasernen.</v>
<v n="11">Den natten stod Herren vid Paulus sida och sa: "Var inte orolig, Paulus. På samma sätt som du har vittnat om mig för folket här i Jerusalem, så måste du också vittna om mig i Rom."</v>
<v n="12" t="13">Nästa morgon samlades ett fyrtiotal judar och svor att de inte skulle äta eller dricka förrän de hade dödat Paulus.</v>
<v n="14">Sedan gick de till översteprästerna och de äldste och talade om för dem vad de hade kommit överens om.</v>
<v n="15">"Be kommendanten föra Paulus tillbaka inför rådet igen", sa de. "Låt honom tro att ni tänker ställa några fler frågor. Sedan dödar vi honom på vägen hit."</v>
<v n="16">Men Paulus systerson fick reda på deras plan och gick till kasernen och berättade allt för Paulus.</v>
<v n="17">Då kallade Paulus till sig en av officerarna och sa: "Ta med den här pojken till kommendanten. Han har något viktigt att säga honom."</v>
<v n="18">Officeren gjorde det och förklarade: "Fången Paulus kallade på mig och bad mig ta med den här unge pojken till dig. Han har visst något att säga dig."</v>
<v n="19">Befälhavaren tog pojken i handen, ledde honom åt sidan och frågade: "Vad är det du vill säga mig?"</v>
<v n="20">"I morgon", svarade han, "kommer judarna att be dig föra Paulus inför rådet igen, och låta dig tro att de vill veta mer om hans fall.</v>
<v n="21">Gör det inte! Mer än fyrtio män ligger gömda i ett bakhåll för att döda honom. De har svurit att inte äta eller dricka förrän Paulus är död. De är redan där ute nu och väntar på att du ska låta dem få som de vill."</v>
<v n="22">"Låt inte någon få reda på vad du har berättat för mig", varnade kommendanten pojken när han gick därifrån.</v>
<v n="23" t="24">Sedan kallade han på två av sina officerare och sa: "Beordra tvåhundra soldater att vara klara att marschera till Caesarea klockan nio i kväll, tillsammans med tvåhundra spjutkastare och sjuttio ryttare. Ge Paulus en häst att rida på och se till att han kommer välbehållen fram till landshövdingen Felix."</v>
<v n="25">Sedan skrev han följande brev till landshövdingen:</v>
<v n="26">"Från Claudius Lysias.Till Hans excellens landshövdingen Felix. Varmaste hälsningar.</v>
<v n="27">Den här mannen greps av judarna. De skulle just till att döda honom när jag skickade ut soldater för att befria honom, för jag fick veta att han är romersk medborgare.</v>
<v n="28">Sedan tog jag honom till deras råd för att försöka få reda på vad han hade gjort.</v>
<v n="29">Jag förstod snart att det var något som hade att göra med deras judiska religion, och alltså ingenting som bör bestraffas med fängelse eller döden.</v>
<v n="30">Men när jag fick höra talas om att man planerade att mörda honom, beslöt jag att skicka honom till dig. Jag tänker uppmana hans åklagare att komma med sina anklagelser till dig."</v>
<v n="31">Samma natt förde soldaterna enligt sina order Paulus till Antipatris.</v>
<v n="32">De återvände till kasernen nästa morgon och lät sedan ryttarna fortsätta med honom till Caesarea.</v>
<v n="33">När de kom fram till Caesarea överlämnade de brevet till landshövdingen och förde också in Paulus till honom.</v>
<v n="34">Han läste brevet och frågade sedan Paulus varifrån han kom."Kilikien", svarade Paulus.</v>
<v n="35">"Jag ska ta upp ditt fall när dina åklagare kommer", sa landshövdingen. Sedan befallde han att Paulus skulle förvaras i fängelset i kung Herodes palats.</v>
</c>
<c n="24">
<v n="1">Fem dagar senare kom översteprästen Ananias tillsammans med några av de judiska ledarna och advokaten Tertullus till Caesarea för att framställa sina anklagelser mot Paulus.</v>
<v n="2">När Tertullus kallades fram inför landshövdingen, presenterade han anklagelserna mot Paulus så här:</v>
<v n="3">"Herr excellens! Ni har skapat fred och lugna förhållanden för oss judar, och ni har på många sätt minskat den orättvisa behandlingen av oss. Vi är mycket tacksamma för detta.</v>
<v n="4">Jag ska inte trötta ut er. Men jag ber er vara vänlig att lyssna till mig bara ett ögonblick, när jag i korthet lägger fram våra anklagelser mot denne man.</v>
<v n="5">Vi menar att han är en orosstiftare. Han fortsätter att uppmana judar överallt i hela världen att göra uppror mot den romerska regeringen. Följden blir upplopp och oro. Han är en av ledarna för den sekt som kallas nasareerna.</v>
<v n="6">Han försökte dessutom orena templet och därför arresterade vi honom.Vi skulle ha gett honom vad han egentligen förtjänar,</v>
<v n="7">men Lysias, kommendanten för garnisonen, förde bort honom med våld.</v>
<v n="8">Lysias kräver nu att han ställs inför rätta enligt romersk lag. Du kan ta reda på sanningen i våra anklagelser genom att själv fråga ut honom."</v>
<v n="9">De andra judarna instämde och förklarade att allt som Tertullus sagt var sant.</v>
<v n="10">Så blev det Paulus tur. Landshövdingen gjorde tecken åt honom att resa sig upp och tala.Paulus började: "Jag vet att du, Felix, varit domare för detta folk i många år, och det känns tryggt för mig när jag nu försvarar mig.</v>
<v n="11">Du kan lätt kontrollera att det inte är mer än tolv dagar sedan jag kom till Jerusalem för att be i templet.</v>
<v n="12">Du kan också få det bekräftat att jag aldrig har hetsat upp folk i någon synagoga eller på gatorna i någon stad.</v>
<v n="13">Dessa män kan absolut inte bevisa de saker som de anklagar mig för.</v>
<v n="14">Men en sak bekänner jag, och det är att jag tror på den frälsningsväg som de anser vara en sekt. Jag följer våra förfäders sätt att tjäna Gud. Jag tror fullt och fast på den judiska lagen och allt som är skrivet i profeternas böcker.</v>
<v n="15">Och jag tror precis som de här männen att både de rättfärdiga och de ogudaktiga ska uppstå från de döda.</v>
<v n="16">Därför försöker jag alltid att efter bästa förmåga ha ett rent samvete inför Gud och människor.</v>
<v n="17">Efter att ha varit borta i flera år återvände jag till Jerusalem med pengar för att hjälpa judarna och för att ge ett offer till Gud.</v>
<v n="18">Mina åklagare såg mig i templet när jag kom med mitt tackoffer. Jag hade rakat mitt huvud som lagen kräver, och det fanns ingen folkskara omkring mig och inte en tillstymmelse till något upplopp.</v>
<v n="19">Men några judar från Turkiet var där, och de borde vara här nu, om de har något emot mig.</v>
<v n="20">Nu ber jag dig att fråga dessa män här vilka brott deras råd fann mig skyldig till,</v>
<v n="21">utom det jag sa, när jag ropade: 'Jag är här inför rådet för att försvara min tro att de döda kommer att uppstå igen!'"</v>
<v n="22">Felix, som visste en hel del om den kristna tron, bad nu judarna att vänta tills Lysias, kommendanten för garnisonen, hade anlänt. Då skulle han avgöra fallet.</v>
<v n="23">Han skickade tillbaka Paulus till fängelset och sa till vakterna att behandla honom väl. För att göra Paulus fängelsevistelse mer bekväm fick också hans vänner tillåtelse att besöka honom och även ta med gåvor till honom.</v>
<v n="24">Några dagar senare kallade Felix och hans hustru Drusilla, som var judinna, Paulus till sig. De ville höra mer om tron på Jesus Kristus.</v>
<v n="25">Men när han började tala med dem om rättfärdighet, återhållsamhet och den kommande domen, blev Felix förskräckt."Gå härifrån nu", sa han. "Det räcker. När jag får mer tid ska jag skicka efter dig igen."</v>
<v n="26">Han hoppades också att Paulus skulle muta honom, och han skickade därför efter honom gång på gång för att tala med honom.</v>
<v n="27">Så höll det på i två år. Sedan fick Felix en efterträdare, Porcius Festus. Och eftersom Felix var mån om judarnas välvilja lät han Paulus stanna kvar i fängelset.</v>
</c>
<c n="25">
<v n="1">Tre dagar efter det att Festus hade kommit till Caesarea för att ta itu med sina nya uppgifter reste han till Jerusalem.</v>
<v n="2">Där blev han uppsökt av översteprästerna och andra judiska ledare, som gav honom sin version av fallet Paulus.</v>
<v n="3">De bad honom att genast föra Paulus tillbaka till Jerusalem. Deras plan var att överfalla och döda honom.</v>
<v n="4">Men Festus svarade att eftersom Paulus var i Caesarea, och han själv snart skulle återvända dit, skulle</v>
<v n="5">de som hade något att säga i fallet följa med honom dit och vara med vid rättegången.</v>
<v n="6">Åtta eller tio dagar senare återvände han till Caesarea, och följande dag började rättegången mot Paulus.</v>
<v n="7">När Paulus kom till rätten samlade sig judarna från Jerusalem omkring honom och kastade fram många allvarliga anklagelser, som de inte kunde bevisa.</v>
<v n="8">Paulus nekade till anklagelserna. "Jag är inte skyldig", sa han. "Jag har inte handlat i strid med de judiska lagarna eller kränkt templets helighet eller gjort uppror mot den romerska staten."</v>
<v n="9">Då frågade Festus, som var angelägen att hålla sig väl med judarna: "Är du villig att resa till Jerusalem och där ställas inför rätta inför mig?"</v>
<v n="10" t="11">"Nej!"svarade Paulus. "Jag åberopar min rätt som romersk medborgare att få stå till svars inför kejsaren själv. Du vet mycket väl att jag inte är skyldig. Om jag har gjort något som förtjänar döden, så är jag beredd att dö. Men om jag är oskyldig, så har varken du eller någon annan rätt att överlämna mig åt dessa män, så att de kan döda mig. Jag vädjar till kejsaren."</v>
<v n="12">Festus överlade med sina rådgivare och svarade sedan: "Saken är avgjord! Du har vädjat till kejsaren, och till kejsaren får du fara."</v>
<v n="13">Några dagar senare kom kung Agrippa tillsammans med Berenike för att besöka Festus.</v>
<v n="14">Medan de var där diskuterade Festus fallet Paulus med kungen. "Det finns en fånge här som Felix överlämnade åt mig", sa han till honom.</v>
<v n="15">"När jag var i Jerusalem fick jag översteprästernas och de judiska ledarnas version av saken. De bad mig se till att han blev avrättad.</v>
<v n="16">Naturligtvis sa jag omedelbart till dem att den romerska lagen inte dömer en man förrän han ställts inför rätta. Han måste få möjlighet att försvara sig ansikte mot ansikte med sina åklagare.</v>
<v n="17">När de kom hit utlyste jag rättegången redan följande dag och befallde att Paulus skulle föras in.</v>
<v n="18">Men anklagelserna mot honom var inte alls vad jag hade väntat mig.</v>
<v n="19">De hade något att göra med deras religion och handlade om någon som hette Jesus, som är död, men som Paulus påstår lever!</v>
<v n="20">Jag blev förbryllad och visste inte hur jag skulle handla i ett sådant fall, utan frågade honom om han var villig att stå till svars för dessa anklagelser i Jerusalem.</v>
<v n="21">Men eftersom Paulus vädjade till kejsaren, beordrade jag honom tillbaka till fängelset i väntan på att jag ska kunna sända honom till Rom."</v>
<v n="22">"Jag skulle själv vilja höra den mannen", sa Agrippa. Och Festus svarade: "Det ska du få göra i morgon!"</v>
<v n="23">Nästa dag kom kungen och Berenike i full prakt till domsalen, åtföljda av höga officerare och stadens mest framstående män. Festus befallde att Paulus skulle föras in.</v>
<v n="24">Sedan talade Festus till de församlade: "Kung Agrippa, och alla närvarande", sa han. "Det här är den man som judarna både här och i Jerusalem vill straffa med döden.</v>
<v n="25">Men enligt min uppfattning har han inte gjort något som förtjänar dödsstraff. Han har dock vädjat till kejsaren, och jag har inget annat val än att sända honom dit.</v>
<v n="26">Men vad ska jag skriva om honom till kejsaren? Det finns ju egentligen inga anklagelser mot honom. Därför har jag fört fram honom inför er alla och särskilt inför dig, kung Agrippa, så att du kan fråga ut honom och sedan tala om för mig vad jag ska skriva.</v>
<v n="27">Det verkar ju inte rimligt att sända en fånge till kejsaren, utan att ha några anklagelser mot honom!"</v>
</c>
<c n="26">
<v n="1">Sedan sa Agrippa till Paulus: "Varsågod och börja. Ordet är ditt."Då räckte Paulus ut handen och började tala till sitt försvar:</v>
<v n="2">"Jag är mycket glad, kung Agrippa", började han, "att jag får svara på judarnas anklagelser inför dig,</v>
<v n="3">för jag vet att du är expert på judiska lagar och seder. Var vänlig och lyssna på mig med tålamod!</v>
<v n="4">Som alla judar mycket väl vet fick jag en grundlig judisk utbildning ända från min tidigaste barndom, först i Tarsos, och senare i Jerusalem. Och jag levde efter vad jag fick lära mig.</v>
<v n="5">De vet mycket väl, fast de inte vill erkänna det, att jag alltid har varit den strängaste farisé när det gällt att lyda judiska lagar och seder.</v>
<v n="6">Men det verkliga skälet till deras anklagelser är något annat. Det är att jag sätter mitt hopp till Guds löfte, ett löfte som gavs till våra förfäder</v>
<v n="7">och som Israels tolv stammar dag och natt strävar efter att komma fram till! Ändå påstår judarna, ers majestät, att det är ett brott av mig!</v>
<v n="8">Men är det ett brott att tro på de dödas uppståndelse? Varför är det så svårt att tro att Gud kan föra människor tillbaka till livet?</v>
<v n="9">Tidigare trodde jag själv att jag borde gå så hårt fram som möjligt mot dem som tror på Jesus från Nasaret.</v>
<v n="10">Jag fängslade många av de heliga i Jerusalem med hjälp av den fullmakt jag fått av översteprästerna. Och jag röstade för att de skulle dömas till döden.</v>
<v n="11">Överallt använde jag tortyr för att försöka få de kristna att förbanna Kristus. Jag var en så bitter motståndare till dem att jag till och med förföljde dem i avlägsna städer i främmande länder.</v>
<v n="12">En dag var jag på väg till Damaskus i ett sådant ärende, utrustad med översteprästernas fullmakt och uppdrag.</v>
<v n="13">Vid middagstid kom plötsligt ett ljus från himlen, starkare än solen, och omgav mig och mina följeslagare.</v>
<v n="14">Vi föll alla till marken, och jag hörde en röst som talade till mig på hebreiska och sa: 'Saul, Saul, varför förföljer du mig? Hela din kamp mot mig är meningslös.'</v>
<v n="15">'Vem är du Herre?' frågade jag.Och Herren svarade: 'Jag är Jesus, den som du förföljer.</v>
<v n="16">Res dig nu upp! Jag har visat mig för dig för att du ska bli min tjänare och mitt vittne. Du ska berätta för världen om det som hänt i dag, och i framtiden när jag visar mig för dig.</v>
<v n="17">Och jag ska skydda dig både för ditt eget folk och för andra. Ja, jag ska sända dig till andra folk</v>
<v n="18">för att du ska öppna deras ögon, så att de ser sin verkliga situation och kan omvända sig och leva i Guds ljus i stället för i Satans mörker. De ska få ta emot förlåtelse för sina synder och få en plats bland Guds folk - alla de som renats genom tron på mig.'</v>
<v n="19">Och därför, kung Agrippa, var jag inte olydig mot denna himmelska syn!</v>
<v n="20">Jag predikade först för dem som fanns i Damaskus och i Jerusalem, sedan i Judeen och för övriga folk. Jag uppmanade alla att överge sin synd, vända sig till Gud och bevisa sin omvändelse genom att göra goda gärningar.</v>
<v n="21">Judarna arresterade mig i templet, därför att jag förkunnade detta, och försökte döda mig,</v>
<v n="22">men Gud skyddade mig så att jag fortfarande lever och kan berätta om detta för alla, både för makthavare och vanligt folk. Jag lär ingenting annat än vad profeterna och Mose gjorde, nämligen</v>
<v n="23">att Messias skulle lida och som den förste uppstå från de döda för att föra ljuset till både judar och andra folk."</v>
<v n="24">Plötsligt ropade Festus: "Paulus, du är galen! Dina långa studier har gått dig på hjärnan!"</v>
<v n="25">Men Paulus svarade: "Jag är inte galen, högt vördade Festus. Jag berättar bara lugnt och sansat vad som är sant,</v>
<v n="26">och kung Agrippa känner till detta. Jag talar öppet, för jag är säker på att de här händelserna är välbekanta för honom. De utspelade sig ju inte i någon avkrok!</v>
<v n="27">Kung Agrippa, tror du på profeterna? Jag vet att du gör det."</v>
<v n="28">Agrippa avbröt honom. "Tror du att du med så svaga bevis kan övertala mig att bli kristen?"</v>
<v n="29">Och Paulus svarade: "Vare sig mina argument kan anses svaga eller ej, så önskar jag inför Gud att både du och alla här som lyssnar skulle bli som jag, men utan bojor."</v>
<v n="30">Sedan reste sig kungen, landshövdingen, Berenike och alla de andra och gick därifrån.</v>
<v n="31">När de överlade efteråt var alla eniga, och de sa: Den här mannen har inte gjort något som förtjänar dödsstraff eller fängelse.</v>
<v n="32">Och Agrippa sa till Festus: "Han skulle ha kunnat friges, om han inte hade vädjat till kejsaren!"</v>
</c>
<c n="27">
<v n="1">Till slut blev alla arrangemang klara så att vi kunde börja vår resa med båt till Rom. En officer som hette Julius, och som var medlem av den kejserliga vakten, hade ansvaret för Paulus och flera andra fångar.</v>
<v n="2">Vi seglade iväg med en båt som hade Grekland som slutmål, och som skulle lägga till på flera ställen längs den turkiska kusten. Jag borde tillägga att Aristarchos, en grek från Thessalonike följde med oss.</v>
<v n="3">Följande dag lade vi till i Sidon, och Julius var mycket vänlig mot Paulus och lät honom gå i land för att besöka vänner och njuta av deras gästfrihet.</v>
<v n="4">När vi seglade därifrån fick vi så stark motvind att det var svårt för skeppet att hålla kursen. Vi seglade därför norr om Cypern, mellan ön och fastlandet,</v>
<v n="5">och passerade kusten till provinserna Kilikien och Pamfylien och lade till i Myra i Lykien.</v>
<v n="6">Där hittade vår officer ett egyptiskt skepp från Alexandria som var på väg till Italien, och tog oss ombord på det.</v>
<v n="7" t="8">Vi seglade i hårt väder under flera dagar. Till slut närmade vi oss Knidos. Då hade vindarna blivit så svåra att vi seglade förbi hamnen i Salmone och satte kurs mot Kreta. Vi kämpade hårt i blåsten, och mycket långsamt tog vi oss fram längs den södra kusten tills vi kom till Goda hamnarna, nära staden Lasaia.</v>
<v n="9">Där stannade vi i flera dagar. Vädret höll nu på att bli farligt för långa seglingar eftersom det redan var i början på oktober, och Paulus talade med officerarna om detta.</v>
<v n="10">"Mina herrar", sa han, "vi får problem om vi fortsätter. Både skepp och last kan gå förlorade, och även människoliv!"</v>
<v n="11">Men officerarna, som var ansvariga för fångarna, lyssnade mer på båtens kapten och på ägaren än på Paulus.</v>
<v n="12">Eftersom Goda hamnarna var oskyddade, det vill säga ett dåligt ställe att tillbringa vintern på, tyckte de flesta i besättningen att man skulle fortsätta längs kusten till Foinix för att stanna där över vintern. Foinix var en bra hamn på Kreta, och den var bara öppen mot nordväst och sydväst.</v>
<v n="13">Just då började en lätt vind blåsa från söder, och det såg ut som om vädret skulle bli utmärkt för resan dit. De lättade alltså ankar och seglade iväg utmed kusten.</v>
<v n="14" t="15">Men kort därefter ändrade sig vädret plötsligt, och en våldsam storm, stark som en orkan, blåste upp ("Nordostorkanen" kallades den). Stormen svepte med sig fartyget och drev det ut på öppna havet. Besättningen försökte vända tillbaka mot land, men lyckades inte. Då lät de skeppet driva för vinden.</v>
<v n="16">Till slut kom vi i lä bakom en liten ö som hette Kauda. Där kunde vi, trots stora svårigheter, få ombord skeppsbåten, som vi haft på släp.</v>
<v n="17">Sedan surrade vi skeppet med rep för att stärka skrovet. Sjömännen var rädda för att båten skulle driva mot dynerna av kvicksand vid Afrikas kust. Därför revade de toppseglen. Sedan drev vi för vinden.</v>
<v n="18">När vågorna nästa dag gick allt högre började besättningen slänga lasten överbord.</v>
<v n="19">Följande dag kastade de ut riggen och allt annat löst de kunde få tag på.</v>
<v n="20">Denna fruktansvärda storm rasade med oförminskad styrka i flera dygn tills allt hopp verkade vara ute.</v>
<v n="21">Ingen hade ätit på länge, och till sist samlade Paulus besättningen och sa: "Ni skulle ha lyssnat på mig från första början och stannat på Kreta över vintern. Då hade ni sluppit alla dessa strapatser och allt elände.</v>
<v n="22">Men ge inte upp hoppet! Inte en enda av oss ska förlora livet även om skeppet går under.</v>
<v n="23">I går natt kom nämligen en ängel till mig från den Gud som jag tillhör och tjänar</v>
<v n="24">och sa: 'Var inte rädd Paulus, för du ska verkligen få stå inför rätta hos kejsaren! Gud har också svarat på din bön och ska rädda livet på alla dem som seglar tillsammans med dig.'</v>
<v n="25">Därför ska ni inte tappa modet! Jag tror på Guds löfte. Det kommer att gå precis som han har sagt.</v>
<v n="26">Men vi kommer att stranda på en ö."</v>
<v n="27">Under den fjortonde stormnatten drev vi fram och tillbaka på Adriatiska havet. Vid midnatt misstänkte sjömännen att vi var i närheten av land.</v>
<v n="28">De lodade och upptäckte att djupet var 36 meter. Lite senare lodade de igen. Då var det bara 27 meter.</v>
<v n="29">Nu visste de att skeppet snart skulle driva i land, och eftersom de var rädda för klipporna längs kusten slängde de ut fyra ankare från aktern och väntade på att det skulle bli morgon.</v>
<v n="30">Några av sjömännen tänkte då lämna skeppet. De firade ner livbåten och sa att de skulle lägga ut ankare också från förstäven.</v>
<v n="31">Men Paulus sa till soldaterna och den befälhavande officeren: "Vi kommer att dö allihop, om de inte stannar ombord."</v>
<v n="32">Då kapade soldaterna repen och lät båten driva iväg.</v>
<v n="33">Innan det började ljusna och det fortfarande var mörkt, uppmanade Paulus alla att äta. "Ni har inte rört mat på två veckor", sa han.</v>
<v n="34">"Tänk nu på ert eget bästa och ät vad ni kan! För inte så mycket som ett hår på era huvuden ska gå förlorat!"</v>
<v n="35">Sedan tog han själv ett bröd och tackade Gud inför dem allesammans och bröt en bit och åt.</v>
<v n="36">Genast kände sig alla bättre och började äta,</v>
<v n="37">alla de 276 personerna som fanns ombord.</v>
<v n="38">När vi hade ätit lättade besättningen skeppet ännu mer genom att vräka allt vete överbord.</v>
<v n="39">När det ljusnat märkte de att de inte kände igen kusten. De såg en bukt med en sandstrand och undrade om de kunde gå in mellan klipporna och driva upp på stranden.</v>
<v n="40">De beslöt till slut att göra ett försök. De kapade ankarna och lämnade dem i havet, sänkte ner rodret, hissade förseglet och satte kurs mot stranden.</v>
<v n="41">Men skeppet hamnade på en sandbank och blev stående på grund. Fören satt fast och samtidigt utsattes aktern för de våldsamma vågorna, så att den började brytas sönder.</v>
<v n="42">Soldaterna rådde då den befälhavande officeren att döda fångarna, så att ingen skulle simma i land och fly.</v>
<v n="43">Men Julius ville rädda Paulus och vägrade därför att låta dem göra det. Sedan befallde han alla som kunde simma att hoppa överbord och försöka att ta sig i land,</v>
<v n="44">och resten av dem att rädda sig på plankor från det sönderbrutna skeppet. På det sättet lyckades alla ta sig upp på stranden.</v>
</c>
<c n="28">
<v n="1" t="2">Vi fick snart reda på att vi var på ön Malta. Öns befolkning var mycket vänlig mot oss och gjorde i ordning en brasa på stranden för att välkomna oss, och för att vi skulle kunna värma oss i regnet och kylan.</v>
<v n="3">Medan Paulus samlade ett fång grenar för att lägga på elden, blev han plötsligt biten av en huggorm. Den hade lockats fram av värmen, och nu högg den sig fast i hans hand.</v>
<v n="4">Öborna såg den hänga där och sa till varandra: "Han är säkert en mördare! Fastän han har klarat sig undan havet låter inte rättvisan honom leva."</v>
<v n="5">Paulus skakade av sig ormen i elden och verkade helt oskadd.</v>
<v n="6">Men människorna väntade att hans hand skulle svullna upp eller att han skulle falla ner död. När de hade väntat länge och väl och inget hade hänt med Paulus, ändrade de uppfattning och betraktade honom som en gud.</v>
<v n="7">Nära stranden där vi kom i land fanns en stor gård som tillhörde öns landshövding, Publius. Han välkomnade oss artigt och gav oss mat, och vi var hans gäster i tre dagar.</v>
<v n="8">Nu visade det sig att Publius far var sjuk i feber och dysenteri. Paulus gick in och bad för honom och lade sina händer på honom och botade honom.</v>
<v n="9">Då kom alla andra sjuka människor på ön till Paulus, och de blev också botade.</v>
<v n="10">De visade sin tacksamhet genom att överhopa oss med gåvor. Och när det var dags för oss att segla iväg, kom folk ombord med allt möjligt som vi kunde behöva för resan.</v>
<v n="11">Det dröjde tre månader efter skeppsbrottet innan vi hissade segel igen, och den här gången var det med "Tvillingbröderna" från Alexandria, ett skepp som hade övervintrat på ön.</v>
<v n="12">Vi lade först till i Syrakusa där vi stannade tre dagar.</v>
<v n="13">Därifrån for vi längs kusten till Regium. En dag senare började det blåsa sydlig vind, och följande dag anlände vi till Puteoli,</v>
<v n="14">där vi fann några troende. De bad oss att stanna hos dem i sju dagar, och det gjorde vi. Sedan seglade vi vidare till Rom.</v>
<v n="15">Bröderna i Rom hade hört att vi var på väg och kom och mötte oss redan vid Forum Appii. Andra förenade sig med oss vid Tres Tabernae, och när Paulus såg dem tackade han Gud och fick nytt mod.</v>
<v n="16">När vi kom fram till Rom fick Paulus lov att bo var han ville, men han vaktades av en soldat.</v>
<v n="17">Tre dagar efter ankomsten samlade han de judiska ledarna i staden till ett möte och talade till dem och sa:"Bröder, jag blev arresterad av judarna i Jerusalem och överlämnades till den romerska staten för att ställas inför rätta, fastän jag inte har gjort något illa eller handlat emot någon av våra förfäders seder.</v>
<v n="18">Romarna ställde mig inför rätta men ville frige mig, för de fann inget skäl till att döma mig till döden, vilket de judiska ledarna ville.</v>
<v n="19">Men när judarna protesterade mot deras beslut, fann jag det nödvändigt att vända mig till kejsaren, för min avsikt var inte att anklaga mitt eget folk för något.</v>
<v n="20">Det är anledningen till att jag bett er komma hit i dag för att vi skulle lära känna varandra. Jag ville tala om för er att det är därför att jag tror att Messias har kommit som jag är bunden med dessa kedjor."</v>
<v n="21">De svarade: "Vi har inte hört något ont om dig! Vi har inte fått något brev från Judeen eller några rapporter från dem som kommit från Jerusalem.</v>
<v n="22">Vi vill gärna veta vad du tror på, för det enda vi vet om dessa kristna är att man överallt är emot dem."</v>
<v n="23">Vi kom överens om att träffas igen en viss dag, och den dagen samlades ännu fler människor i det hus där Paulus bodde. Han berättade för dem om Guds rike och undervisade dem från Skriften om Jesus - både från de fem Moseböckerna och från profeternas böcker. Han började på morgonen och fortsatte sin undervisning ända till kvällen.</v>
<v n="24">Några kom till tro, andra gjorde det inte.</v>
<v n="25">Men sedan de diskuterat med varandra fram och tillbaka, gick de därifrån med Paulus sista ord ringande i sina öron: "Den helige Ande hade rätt när han sa genom profeten Jesaja:</v>
<v n="26">Säg till judarna: 'Ni ska höra och se, men inte förstå,</v>
<v n="27">för era hjärtan är alltför tröga, och era öron lyssnar inte, och ni har tillslutit era ögon så att ni inte ser, för ni vill inte se och höra och förstå och vända er till mig för att bli botade.'</v>
<v n="28" t="29">Därför vill jag att ni ska inse att denna frälsning är tillgänglig också för andra än judar och att de kommer att ta emot den.'"</v>
<v n="30">Paulus bodde två år i det hus han hade hyrt och välkomnade alla som kom på besök.</v>
<v n="31">Och han berättade frimodigt för dem om Herren Jesus Kristus, och ingen försökte hindra honom.</v>
</c>
</b>
<b n="Romabrevet">
<c n="1">
<v n="1">Kära vänner i Rom! Detta brev kommer från Paulus, Jesu Kristi tjänare, som är utsänd av honom för att predika Guds goda nyheter.</v>
<v n="2">De utlovades för länge sedan av Guds profeter i Skrifterna.</v>
<v n="3">Det är de goda nyheterna om Guds Son, Jesus Kristus, vår Herre, som kom till världen som människa, född inom Davids kungliga släkt,</v>
<v n="4">och som bevisade att han var Guds mäktige Son, med samma heliga natur som Gud själv.</v>
<v n="5">Jesus Kristus har alltså sänt mig ut i världen för att berätta om de goda nyheterna, för att alla människor ska tro och lyda, så att Jesus Kristus blir ärad.</v>
<v n="6" t="7">Också ni, kära vänner i Rom, är med bland dessa som han älskar så högt. Ni har också blivit kallade av Jesus Kristus att bli Guds barn - hans heliga folk. Jag önskar er nåd och frid från Gud, vår Far, och från Herren Jesus Kristus.</v>
<v n="8">Låt mig först av allt säga att vart jag än reser hör jag talas om er, för er tro på Gud är känd runt om i världen. Jag tackar verkligen Gud för ert goda rykte och för var och en av er.</v>
<v n="9">Gud själv vet hur ofta jag ber för er. Dag och natt nämner jag er inför honom som jag tjänar med allt vad jag är och har genom att berätta de goda nyheterna om hans Son för andra.</v>
<v n="10">Särskilt ber jag om att få tillfälle att äntligen komma och hälsa på er - om Gud vill det.</v>
<v n="11" t="12">Jag längtar efter att få besöka er, så att jag kan dela med mig av den tro som ska hjälpa er församling att växa sig stark. Jag behöver också er hjälp och bli uppmuntrad av den tro vi har gemensam. Vi kommer på så sätt att bli till glädje för varandra.</v>
<v n="13">Kära vänner, jag vill att ni ska veta att jag många gånger tidigare har haft för avsikt att komma och arbeta bland er för att få se samma goda resultat hos er som jag har gjort i de andra församlingarna, men varje gång har jag blivit förhindrad.</v>
<v n="14">Jag står i stor skuld till er och många andra, både landsmän och utlänningar, bildade såväl som obildade.</v>
<v n="15">Därför är jag beredd att göra mitt yttersta för att också komma till er i Rom och förmedla Guds goda nyheter.</v>
<v n="16">Jag skäms verkligen inte för de goda nyheterna om Kristus, för de visar Guds kraft att frälsa var och en som tror. Budskapet förkunnades först bara för judarna, men nu inbjuds alla människor att komma till Gud på samma sätt.</v>
<v n="17">Vi får veta hur Gud själv har handlat för att vi ska få ett rätt förhållande till honom. Som Skriften säger: den människa som finner livet, finner det genom att lita på Gud.</v>
<v n="18">Men Gud visar sin vrede från himlen mot alla ogudaktiga och onda människor, som i sin orättfärdighet avvisar sanningen,</v>
<v n="19">för egentligen har de redan fått kunskap om Gud. Gud har nämligen gett oss alla möjlighet att förstå sanningen om honom.</v>
<v n="20">Ända sedan tidens början har människorna kunnat se jorden och himlen och allt som Gud har skapat, och de har känt till hans existens och väldiga, eviga makt. Därför finns det ingen ursäkt!</v>
<v n="21">Trots att de alltså kände Gud ville de aldrig erkänna det, be till honom eller tacka honom för hans dagliga omvårdnad. I stället hade de egna idéer om honom och resultatet blev att de blev alltmer förvirrade.</v>
<v n="22">De påstod sig vara visa utan Gud, men blev i stället fullkomliga dårar.</v>
<v n="23">Och i stället för att be till den evige, levande Guden, gjorde de egna avgudar av trä och sten, och formade dem så att de liknade fåglar och djur och ormar och dödliga människor.</v>
<v n="24">Gud tillät dem därför att ägna sig åt det de helst ville. Deras begär ledde till avskyvärda och onaturliga sexuella handlingar.</v>
<v n="25">I stället för att tro det som de visste var sanningen om Gud, valde de med berått mod att tro lögner. De bad till sådant som Gud har skapat, i stället för att tjäna Skaparen, han som bör prisas och tillbes i all evighet.</v>
<v n="26">Gud lät dem därför hålla på med allt detta onda, så att kvinnorna vände sig bort från det som var Guds plan och tillfredsställde sexuella behov med varandra.</v>
<v n="27">Med männen var det på samma sätt. I stället för att ha ett naturligt kärleksförhållande till en enda kvinna ägnade de sig åt skamliga handlingar med andra män. Men de fick också sitt välförtjänta straff.</v>
<v n="28">När de övergav Gud och inte ens ville erkänna hans existens, tillät Gud dem att göra allt det som deras onda sinnen kunde tänka ut.</v>
<v n="29">Resultatet blev en tillvaro fylld av all slags ondska, girighet, hat, avundsjuka, mord, strid, lögn, bitterhet och skvaller.</v>
<v n="30">De talade illa om andra och hatade Gud samtidigt som de skröt om sin egen förträfflighet. De kom hela tiden på nya sätt att göra skada på. De var olydiga mot sina föräldrar.</v>
<v n="31">De var tanklösa, opålitliga och totalt utan medlidande.</v>
<v n="32">De var helt på det klara med att de enligt Guds lag skulle straffas med döden. Trots det kunde de inte avstå från att göra det som var ont, och de uppmuntrade också andra att bära sig åt på samma sätt.</v>
</c>
<c n="2">
<v n="1">Men gör nu inte misstaget att genast döma dem jag har talat om! När du säger att de som gör fel ska straffas är det lika mycket dig själv du talar om.</v>
<v n="2">Och vi vet att Gud i sin rättvisa kommer att straffa dem som gör orätt.</v>
<v n="3">Tror du att Gud kommer att döma andra, men ha överseende med dig?</v>
<v n="4">Förstår du inte vilket tålamod han har med dig? Eller bryr du dig inte om det? Kan du inte inse att han hela tiden har väntat med att straffa dig, för att du skulle ha tid att vända dig bort från din synd? Genom sin godhet vill han leda dig till bättring.</v>
<v n="5">Men nej, du vill inte lyssna, och så samlar du på dig ett fruktansvärt straff. Men det kommer en vredens dag då Gud ska vara alla människors rättvisa domare.</v>
<v n="6">Var och en ska få den lön han förtjänar.</v>
<v n="7">Gud ska ge evigt liv åt dem som inte ger upp, utan fortsätter att göra hans vilja, medan de söker efter den välsignelse som han ger och det eviga liv som han erbjuder.</v>
<v n="8">Men hans vrede och straff kommer att drabba dem fruktansvärt, som bara tänker på sig själva och vänder sig bort från sanningen, medan de villigt låter sig övertalas till onda handlingar. Över dem ska Gud ösa sin vrede.</v>
<v n="9">De kommer att möta motgång och känna ångest vare sig de är judar eller inte.</v>
<v n="10">Men alla de som lyder honom, ska få uppleva Guds himmelska välsignelse och frid,</v>
<v n="11">för Gud behandlar alla lika.</v>
<v n="12" t="13">,</v>
<v n="14" t="15">Han straffar synden var den än finns. Han kommer också att straffa dem som inte är judar och alltså inte känner till Guds skrivna lag, för i sina hjärtan kan alla skilja mellan rätt och orätt. Guds lagar är skrivna i deras samveten. Och Gud kommer också att straffa judarna för deras synd, för de äger hans skrivna lagar, men lyder dem inte. De vet vad som är rätt, men gör det inte. Vi lever inte rätt i Guds ögon bara genom att veta vad vi bör göra. Vi måste också handla!</v>
<v n="16">Den dagen kommer då Jesus Kristus på Guds befallning ska döma allt som rör sig inom oss, våra innersta tankar och motiv. Allt detta är en del av Guds stora plan som det har blivit min uppgift att berätta om.</v>
<v n="17">Ni judar tror att allt är väl mellan er och Gud, därför att han gav er sina lagar. Ni skryter med att ni står Gud särskilt nära.</v>
<v n="18">Ni säger att ni vet vad han vill. Ni menar att ni kan skilja mellan rätt och orätt, därför att ni har blivit undervisade i hans lagar sedan ni var unga.</v>
<v n="19">Ni är så säkra på Guds väg att ni kan peka ut den för en blind och ni tror er vara ett ljus för dem som gått vilse i mörkret.</v>
<v n="20">Ni tycker att ni kan undervisa dem som ännu inte har förstått detta, och till och med lära barnen om Guds vägar, för ni känner verkligen hans lagar och vet att de är fulla av kunskap och sanning.</v>
<v n="21">Ja, ni undervisar andra, men varför inte er själva? Ni säger till andra att de inte ska stjäla, men stjäl inte ni?</v>
<v n="22">Ni säger att det är fel att vara otrogen i äktenskapet, men är inte ni det? Ni säger: "Be inte till avgudar", men ni gör själva pengarna till er gud!</v>
<v n="23">Ni är stolta över att känna till Guds lag, men ni vanhedrar honom genom att bryta den.</v>
<v n="24">Inte att undra på att Skrifterna säger att världen talar illa om Gud för er skull.</v>
<v n="25">Ni har en fördel i att vara judar om ni lyder Guds lagar, men om ni inte gör det, så är ni inte bättre lottade än vem som helst som inte är omskuren.</v>
<v n="26">Och om en sådan, som utan att veta vad omskärelsen innebär, lyder Guds lagar, kommer då inte Gud att ge honom alla de rättigheter och den heder han har tänkt att ge åt judarna?</v>
<v n="27">En dag kommer andra folk att döma er judar, som känner till så mycket om Gud och har hans löften, men inte lyder hans lagar.</v>
<v n="28">Sann jude blir man inte bara av att vara född av judiska föräldrar eller av att genomgå den judiska invigningsceremoni som kallas omskärelse.</v>
<v n="29">Nej, en verklig jude är den som har ett rent samvete inför Gud. Vilken människa som helst kan se om någon är omskuren genom ett ingrepp på kroppen, men det är bara Gud som kan se vilka som har tillåtit honom att göra ett ingrepp i deras inre. Gud söker inte efter dem som skär i sina kroppar för att kunna kallas omskurna, utan han söker efter människor med ett förvandlat sinne. Var och en som har upplevt den förvandlingen i sitt liv kommer att få beröm av Gud, även om han inte får det av er.</v>
</c>
<c n="3">
<v n="1">Vad är det då för särskilt med att vara jude? Finns det något värde i den judiska omskärelsen?</v>
<v n="2">Ja, att vara jude har faktiskt många fördelar.Först av allt gav Gud sitt ord åt judarna, så att de kan veta hans vilja.</v>
<v n="3">Det är sant att några missbrukade förtroendet, men det skulle aldrig få Gud att bryta sina löften till alla dem som älskar honom.</v>
<v n="4">Aldrig! Även om alla andra i världen är lögnare, så står Gud vid sitt ord. Kommer du inte ihåg vad Psaltaren säger om detta? Jo, att Guds ord alltid visar sig vara sanna och rätta, även om människor tvivlar på dem.</v>
<v n="5">"Men", säger några, "det är bra att vi är olydiga mot Gud. Våra synder tjänar då ett gott syfte, för människorna lägger märke till hur god Gud är när de ser hur dåliga vi är. Är det då rättvist av honom att straffa oss, när våra synder hjälper honom?"</v>
<v n="6">Vilken orimlighet! Vad för slags Gud är han då, om han har överseende med synden? Hur kan han då någonsin döma någon?</v>
<v n="7">Han kan ju inte döma mig för mina synder, om mina lögner ger honom en fördel genom att visa hur sann han är i motsats till hur lögnaktig jag är.</v>
<v n="8">Om du fortsätter med den tankegången kommer du fram till att ju sämre vi är, desto bättre tycker Gud om det! Det är bara rättvist att de som säger sådant får sitt straff. Ändå påstår somliga att det är detta som jag predikar!</v>
<v n="9">Är då vi judar bättre än andra? Nej, inte alls, för jag har redan visat att alla människor utan undantag är syndare, vare sig de är judar eller inte.</v>
<v n="10">Skriften säger: "Ingen är god och ingen i hela världen är utan synd.</v>
<v n="11">Ingen har någonsin förstått att följa Guds vägar, eller ens helt och fullt velat göra det.</v>
<v n="12">Alla har vänt sig bort, alla har hamnat på avvägar. Ingen i hela världen har gjort vad som är rätt, inte en enda.</v>
<v n="13">Deras prat är vidrigt och ruttet, som stanken från en öppen grav. Deras tungor är hala, och alla deras ord är som dödande ormgift.</v>
<v n="14">Deras munnar är fyllda av förbannelser och bitterhet.</v>
<v n="15">De är snabba att ta till våld, och fulla av hat.</v>
<v n="16">Vart de än går lämnar de elände och nöd efter sig.</v>
<v n="17">De har aldrig upplevt tryggheten i Gud och förstått vad det är att frukta honom.</v>
<v n="18">De bryr sig inte om Gud och inte heller om vad han tänker om dem."</v>
<v n="19">Guds dom vilar alltså mycket tungt över dem som står under hans lag. Ingen av dem har någon ursäkt. Det är slut på alla undanflykter, och hela världen står stum och skuldbelastad inför den allsmäktige Guden.</v>
<v n="20">Förstår du det nu? Ingen kan någonsin bli rättfärdig i Guds ögon genom att göra vad lagen befaller. För ju mer vi lär känna Guds lagar, desto klarare blir det att vi inte lyder dem. Hans lagar får oss att inse att vi är orättfärdiga syndare.</v>
<v n="21" t="22">Men nu har Gud visat oss hur vi kan bli rättfärdiga. Vi blir inte frikända från Guds dom genom att försöka hålla hans lagar och vara tillräckligt goda, utan genom en annan väg. Det är en väg som Lagen och Profeterna talade om för länge sedan. Nu säger nämligen Gud att han vill ta emot oss och frikänna oss - förklara oss "icke skyldiga" - om vi tror att Jesus Kristus tar bort våra synder. Och vi kan alla bli frikända på samma sätt genom att komma till Kristus. Det spelar ingen roll vilka vi är, eller hurdana vi har varit.</v>
<v n="23">Alla har vi syndat, och saknar därför den likhet med Gud som vi är skapade att ha.</v>
<v n="24">Nu ger han oss en möjlighet som vi inte har förtjänat, nämligen att ställa allt till rätta genom att vi accepterar vad Jesus har gjort för oss.</v>
<v n="25">Gud sände Kristus Jesus för att ta straffet för våra synder. Men vi måste tro på detta för att hans blod ska bli det offer som räddar oss från Guds vrede. På detta sätt visade han sig fullständigt rättvis, även om han tidigare hade lämnat synderna ostraffade. Han väntade med tålamod på den dag då Kristus skulle komma och ta bort all synd.</v>
<v n="26">Också i dag gäller samma rättvisa. Den som tror på Jesus blir frälst. Men är det inte orättvist av Gud att låta brottslingar gå fria och säga att de är oskyldiga? Nej, han gör det därför att de tror på Jesus, som tog på sig deras synd.</v>
<v n="27">Vad kan vi då skryta med när det gäller att förtjäna vår frälsning? Ingenting alls. Varför det? Vår befrielse är inte grundad på goda gärningar, utan på vad Kristus har gjort och på vår tro på honom.</v>
<v n="28">Vi kan alltså sammanfatta och säga att vi är frälsta genom tron på Kristus, och inte genom de goda gärningar vi gör.</v>
<v n="29">Räddar då Gud bara judarna på detta sätt? Nej, det gäller alla andra också.</v>
<v n="30">Gud behandlar oss alla lika och frikänner oss om vi tror.</v>
<v n="31">Om vi är frälsta genom tron, betyder det då att vi inte längre behöver lyda Guds lagar? Tvärtom! Faktum är att det är bara när vi tror på Jesus som vi klarar av att följa lagen.</v>
</c>
<c n="4">
<v n="1" t="2">Abraham var mänskligt sett den judiska nationens grundare. Vad var hans erfarenhet av att bli frälst genom tro? Var det på grund av hans goda gärningar som Gud tog emot honom? Om det var så, då hade han haft något att skryta med. Men från Guds sida sett hade Abraham inte alls någon anledning att berömma sig själv.</v>
<v n="3">För Skriften säger oss att Abraham trodde på Gud, och det var därför som Gud förlät honom hans synder och förklarade honom rättfärdig.</v>
<v n="4" t="5">Men förtjänade han inte rätten till himlen genom alla de goda gärningar han gjorde? Nej, frälsningen är en gåva. Om man kan förtjäna den genom att vara god så är den inte gratis. Den ges inte som ersättning för något vi uträttar. För Gud förklarar en syndare oskyldig bara genom hans tro på Kristus, som räddar honom från Guds vrede.</v>
<v n="6">Kung David beskrev en människas befriande och oförtjänta glädje när hon förklaras "icke skyldig" av Gud genom att säga:</v>
<v n="7">"Vilken lycka för dem som fått sin skuld förlåten! Vilken glädje när synderna plånas ut.</v>
<v n="8">Vilken befrielse det blir för dem som har bekänt sina synder."</v>
<v n="9">Nu är frågan den: Ges denna välsignelse bara till dem som tror på Kristus och samtidigt håller de judiska lagarna? Eller ges den till dem som inte följer de judiska reglerna, utan bara tror på Kristus? Vad hände med Abraham? Vi säger att han tog emot dessa välsignelser genom sin tro. Var det enbart genom tron? Eller på grund av att han också höll de judiska lagarna?</v>
<v n="10">För att kunna svara på den frågan måste man först svara på den här: När gav Gud sin välsignelse åt Abraham? Det var innan han blev jude - innan han genomgick den judiska ceremoni, som kallas omskärelse.</v>
<v n="11">Det var inte förrän senare, efter det att Gud hade lovat att välsigna honom på grund av tron, som han omskars. Omskärelseceremonin var ett tecken på att Abraham redan hade tro och att Gud hade tagit emot honom innan ceremonin ägde rum - och förklarat honom rättfärdig och god i sina ögon. Därför är Abraham den andlige fadern för alla som tror utan att också lyda de judiska lagarna.</v>
<v n="12">Och Abraham är också den andlige fadern för alla som är omskurna. De kan genom hans exempel se att det inte är ceremonin som räddar dem, för Abraham blev godkänd av Gud enbart för sin tro, och det innan han blev omskuren.</v>
<v n="13">Det är därför klart att Guds löfte att ge hela jorden åt Abraham och hans ättlingar inte var en följd av att Abraham rättade sig efter Guds lagar, utan av att han litade på att Gud skulle hålla sitt löfte.</v>
<v n="14">Om man fortfarande påstår att Guds välsignelse går till dem som är tillräckligt goda, säger man alltså att Guds löften till dem som har tro är meningslösa och att det är dåraktigt att tro.</v>
<v n="15">Men detta är sanningen: när vi försöker skaffa oss Guds välsignelse och godkännande genom att hålla hans lagar, så drabbas vi till slut alltid av hans vrede, för vi kommer att misslyckas med att hålla dem. Det enda som kan rädda oss från att vara lagbrytare är att inte ha några lagar att bryta!</v>
<v n="16">Därför ges Guds välsignelser till oss helt gratis när vi tror. Och vi kan vara säkra på att få dem vare sig vi följer judiska seder eller inte, bara vi har samma tro som Abraham, för Abraham är ju allas vår far.</v>
<v n="17">Det är det som menas i Skrifterna när det står att Gud gjorde Abraham till far åt många folk. I Guds ögon är han vår far, för han trodde på den Gud som gör de döda levande igen och som talar om kommande händelser med samma säkerhet som om de redan hade ägt rum.</v>
<v n="18">När Gud talade om för Abraham att han skulle ge honom en son och att han skulle bli far till många folk, trodde Abraham därför på Gud, trots att ett sådant löfte inte såg ut att kunna infrias.</v>
<v n="19">Och därför att hans tro var stark, så oroade han sig inte över det faktum att han vid hundra års ålder var alltför gammal att bli far, och att Sara, hans fru som var nittio år gammal, inte längre kunde föda barn.</v>
<v n="20">Men Abraham tvivlade aldrig. I stället växte sig hans tro allt starkare, och han tackade Gud för gåvan redan innan han hade fått den.</v>
<v n="21">Han var helt övertygad om att Gud skulle hålla vad han hade lovat.</v>
<v n="22">Och på grund av Abrahams tro, förlät Gud honom hans synder och förklarade honom "icke skyldig".</v>
<v n="23">Detta frikännande uttalades inte bara för Abrahams skull.</v>
<v n="24">Det gäller också oss. Gud kommer att ta emot oss på samma sätt som han tog emot Abraham - genom att vi tror på Guds löften, den Gud som lät Jesus, vår Herre, stå upp från de döda.</v>
<v n="25">Han dog för våra synder och uppstod till livet för att föra oss in i ett rätt förhållande till Gud.</v>
</c>
<c n="5">
<v n="1">När vi nu har fått det rätt ställt med Gud genom tron på hans löften, har vi verklig frid med honom på grund av vad Jesus Kristus, vår Herre, har gjort för oss.</v>
<v n="2">På grund av vår tro har han fört oss in i den förmånliga ställning som vi nu befinner oss i, och vi ser med glädje och visshet fram emot att bli allt det som Gud har tänkt att vi ska bli.</v>
<v n="3">Vi kan till och med vara glada när vi möter problem och svårigheter, för vi vet att de är bra för oss. De lär oss att vara tålmodiga.</v>
<v n="4">Och tålamodet utvecklar vår karaktär och hjälper oss att tro och hoppas på Gud mer och mer, tills slutligen vårt hopp är säkert och vår tro är fast.</v>
<v n="5">Vi kan hålla huvudet högt vad som sedan än händer och veta att allt är väl, för vi vet hur mycket Gud älskar oss. Vi kan känna denna kärlek inom oss, därför att Gud har gett oss den helige Ande, som fyller våra hjärtan med sin kärlek.</v>
<v n="6">När vi var helt hjälplösa och utan någon utväg, kom Kristus - just vid rätt tidpunkt - och dog för oss som levde i synd och som inte brydde oss om Gud.</v>
<v n="7">Även om vi varit goda hade vi inte kunnat vänta oss att någon skulle dö för oss, trots att det naturligtvis hade varit möjligt.</v>
<v n="8">Men Gud visade sin stora kärlek till oss genom att sända Kristus att dö för oss, medan vi fortfarande var syndare.</v>
<v n="9">Och eftersom han gav sitt blod för oss när vi ännu var syndare, hur mycket mer ska han då inte göra för oss nu när han har förklarat oss "icke skyldiga"? Han ska rädda oss från all den Guds vrede som ska komma.</v>
<v n="10">Och eftersom vägen tillbaka till Gud öppnades för oss medan vi fortfarande var hans fiender, vilken frälsning har vi då inte genom hans sons liv nu när vi är hans vänner!</v>
<v n="11">Nu gläder vi oss över vårt nya förhållande till Gud. Det är alltsammans ett resultat av det som vår Herre Jesus gjorde då han dog för våra synder och gjorde oss till Guds vänner.</v>
<v n="12">När Adam syndade kom synden in i hela människosläktet. Hans synd spred döden i hela världen, eftersom alla syndade.</v>
<v n="13">För även om människorna naturligtvis syndade från Adam till Mose, så dömde inte Gud dem till döden för att de bröt hans lag. Han hade ju ännu inte gett lagarna åt dem, inte heller hade han talat om för dem vad han ville att de skulle göra.</v>
<v n="14">När de dog var det alltså inte för sina egna synders skull. De hade aldrig själva, som Adam, brutit mot Guds förbud att äta av den förbjudna frukten.Adam var en förebild till Kristus.</v>
<v n="15">Men ändå är det en stor skillnad mellan människan Adams synd och Guds förlåtelse genom Kristus!En enda människa, Adam, förde genom sin synd många människor till döden. Men det är också en enda människa, Jesus, som har sett till att Gud i sin godhet förlät och benådade människorna.</v>
<v n="16">Adams synd medförde alltså dödsstraff för många, men det Kristus gjorde frikände oss och gav oss liv.</v>
<v n="17">Adams synd gjorde att döden fick makt över allting - men alla som tar emot Jesus Kristus får livet som gåva.</v>
<v n="18">Ja, Adams synd har fört med sig straff för alla, medan rättfärdigheten hos Kristus har lett till ett frikännande inför Gud och till liv.</v>
<v n="19">Adam gjorde så att många blev syndare, därför att han var olydig mot Gud. Kristus däremot har därför att han var lydig gjort så att många blir rättfärdiga inför Gud.</v>
<v n="20">Lagen gavs för att alla skulle inse vidden av sina misslyckanden. Men ju mer vi inser vår egen skuld, desto mer upptäcker vi Guds överflödande godhet då han förlåter oss.</v>
<v n="21">Förut regerade synden över alla människor och förde dem till döden, men nu regerar i stället Guds nåd, som ställer oss i ett rätt förhållande till Gud och resulterar i evigt liv genom Jesus Kristus, vår Herre.</v>
</c>
<c n="6">
<v n="1">Ska vi då fortsätta att synda så att Gud kan fortsätta att visa mer och mer godhet och förlåtelse?</v>
<v n="2" t="3">Naturligtvis inte! Ska vi hålla på och synda när vi inte behöver det? Syndens makt över oss bröts ju när vi blev kristna, och genom dopet bekänner vi att Jesus Kristus genom sin död besegrade vår syndfulla natur.</v>
<v n="4">Vår gamla natur, som älskade synden, begravdes med Kristus genom dopet. I stället fick vi del av det nya liv, som Jesus fick när Fadern med sin väldiga makt förde honom tillbaka till livet.</v>
<v n="5">Vi har alltså blivit förenade med honom genom att dö med honom när han dog, och nu delar vi hans liv och hans uppståndelse.</v>
<v n="6">Våra gamla onda begär spikades fast vid korset med honom. Vårt gamla jag krossades och sårades till döds så att vi inte längre är i syndens järngrepp och måste vara slavar under den.</v>
<v n="7">Den som är död är fri från synden med all dess lockelse och makt.</v>
<v n="8">Och eftersom vår gamla syndälskande natur dog med Kristus, så vet vi att vi kommer att dela hans nya liv.</v>
<v n="9">Kristus uppstod från de döda och kommer aldrig att dö igen. Döden har inte längre någon makt över honom.</v>
<v n="10">Han dog en gång för alla för att göra slut på syndens makt, och nu lever han för evigt i obruten gemenskap med Gud.</v>
<v n="11">Betrakta därför den gamla syndiga naturen som död, och lev i stället för Gud genom Jesus Kristus vår Herre.</v>
<v n="12">Låt inte längre synden härska över era dödliga kroppar, och ge inte efter för dess syndiga drifter.</v>
<v n="13">Se till att ni inte blir ondskans redskap som används till synd, utan ge er själva helt åt Gud med hela er kropp, för ni har återvänt från döden, och ni vill vara redskap i Guds händer och användas för hans goda syften.</v>
<v n="14">Synden behöver aldrig mer vara er herre. Nu är ni ju inte längre bundna vid en lag som gör er till slavar, utan ni är fria under Guds generösa godhet och nåd.</v>
<v n="15">Betyder detta att vi kan hålla på och synda utan att oroa oss över det? Naturligtvis inte!</v>
<v n="16">Förstår du inte att du kan välja din egen herre? Du kan välja synden och dö, eller också lydnaden och bli frikänd. Den som du ger dig åt blir din herre, och du blir hans slav.</v>
<v n="17">Gud vare tack, att trots att ni en gång valde att vara syndens slavar nu med hela hjärtat lyder vad Gud har lärt er.</v>
<v n="18">Nu är ni fria från er gamle herre, synden, och har blivit "slavar" åt er nye herre, rättfärdigheten.</v>
<v n="19">Jag använder bilden av slavar och herrar, eftersom den är lätt att förstå. På samma sätt som ni brukade vara slavar under alla slags synder, måste ni nu låta er själva bli slavar under allt som är rätt och bli förvandlade.</v>
<v n="20">När ni var slavar under synden brydde ni er inte om vad som var gott eller inte.</v>
<v n="21">Och vad blev resultatet? Ja, i alla fall inget som var gott, för nu skäms ni till och med att tänka på de saker som ni brukade göra, för alltsammans leder till död.</v>
<v n="22">Men nu är ni fria från syndens makt och är Guds slavar, och hans godhet mot er förvandlar er och leder till evigt liv.</v>
<v n="23">Syndens lön är döden, men Guds gåva är evigt liv genom Jesus Kristus, vår Herre.</v>
</c>
<c n="7">
<v n="1">Har ni inte förstått än, kära judiska bröder som känner både Kristus och lagen, att när en människa dör så har inte lagen henne i sin makt längre?</v>
<v n="2">Låt mig illustrera det: när en kvinna gifter sig binder lagen henne till mannen så länge han lever. Men om han dör, så är hon inte längre bunden till honom. Äktenskapslagarna gäller inte längre henne,</v>
<v n="3">och om hon vill kan hon gifta sig med någon annan. Det skulle vara orätt medan mannen levde, men det är i sin ordning efter hans död.</v>
<v n="4">Förut var den judiska lagen er man, er herre, men ni dog med Kristus på korset, och eftersom ni är döda är ni inte längre "gifta" med lagen, och den har ingen makt över er. Sedan uppstod ni med Kristus till ett nytt liv, och nu är ni nya människor. Ni är så att säga "gifta" med denne man, som stod upp från de döda, och nu kan ni tjäna Gud genom att göra gott.</v>
<v n="5">När er gamla natur fortfarande levde tvingade synden er att göra allt det onda som leder till död.</v>
<v n="6">Men nu behöver ni inte längre oroa er över judiska lagar och seder, för ni har dött bort ifrån deras fångenskap. Nu kan ni verkligen tjäna Gud, inte på det gamla sättet genom att mekaniskt lyda en massa regler, utan på det nya sättet av hela ert hjärta.</v>
<v n="7">Betyder detta att jag menar att Guds lag är ond? Naturligtvis inte! Nej, lagen är inte syndig, men det var lagen som visade mig min synd. Jag skulle aldrig ha upptäckt synden i mitt inre - den längtan och de onda begär som finns gömda där och som leder till död - om inte lagen hade sagt: "Du ska inte ha begär!"</v>
<v n="8">För synden skapar en längtan efter allt som är förbjudet. Det är bara när det inte finns några lagar att bryta som det inte finns synd.</v>
<v n="9">Så länge jag inte förstod vad lagen egentligen krävde levde jag bekymmerslöst, men när jag fick veta sanningen insåg jag att jag hade brutit mot lagen och var en syndare, dömd att dö.</v>
<v n="10">Och för mig blev det så, att lagen som skulle ha visat mig livets väg i stället dömde mig till döden!</v>
<v n="11">Synden lurade mig genom att ta Guds goda lagar och använda dem till att förklara mig skyldig.</v>
<v n="12">Men ni måste förstå att i sig själv var lagen fortfarande fullkomligt rättvis och god.</v>
<v n="13">Men hur kan det vara så? Var inte lagen orsak till att jag dömdes?Hur kan den då vara god? Nej, det var synden, djävulsk som den är, som utnyttjade det som var gott till att få mig dömd. Här kan ni alltså se hur listig och dödlig och avskyvärd synden är. Den använder Guds goda lagar för sina egna onda syften.</v>
<v n="14">Lagen är från Gud och är god. Det är inte det som är problemet, utan problemet finns hos mig, för jag är såld till slaveri med synden som min herre.</v>
<v n="15">Jag förstår inte alls mig själv, för jag vill verkligen göra vad som är rätt, men jag kan det inte. Jag gör inte det jag vill göra, utan det jag hatar.</v>
<v n="16">Jag vet att det som jag gör är orätt, och mitt dåliga samvete bevisar att jag godkänner de lagar jag bryter.</v>
<v n="17">Men jag kan inte hjälpa det, för det är inte jag som gör det. Det är synden i mig, och den är starkare än jag!</v>
<v n="18">Jag vet att det i mig själv, det vill säga i min egen syndiga natur, inte finns något gott. Det spelar ingen roll vart jag vänder mig, för jag kan ändå inte förmå mig själv att göra det som är rätt. Jag vill, men jag kan det inte.</v>
<v n="19">När jag vill göra gott, så gör jag det inte, och när jag försöker att inte handla orätt, så gör jag det i alla fall.</v>
<v n="20">Om jag nu gör vad jag inte vill, så är det klart var felet ligger. Synden har mig fortfarande i sitt onda grepp!</v>
<v n="21">Det tycks vara ett ofrånkomligt faktum att när jag vill göra det som är rätt gör jag ändå hela tiden det som är orätt.</v>
<v n="22">Med min nya natur älskar jag att göra Guds vilja.</v>
<v n="23" t="25">Men det finns något annat inom mig, i min lägre natur, som ligger i strid med mitt förnuft och som besegrar mig och gör mig till slav under synden, som fortfarande finns i mig. Av hela mitt hjärta vill jag i lydnad tjäna Gud, men i stället finner jag att jag är slav under synden.Ni ser alltså hur det är: mitt nya liv säger till mig att göra det som är rätt, men den gamla naturen, som fortfarande finns i mig, älskar att synda. Vilken fruktansvärd situation jag befinner mig i! Vem kan befria mig från slaveriet under denna dödliga onda natur? Pris ske Gud! Det har skett genom Jesus Kristus, vår Herre. Han har gjort mig fri.</v>
</c>
<c n="8">
<v n="1">Det blir alltså ingen fällande dom för dem som tillhör Kristus Jesus.</v>
<v n="2">Andens livgivande kraft, som är min genom Jesus Kristus, har nämligen fört mig ut ur syndens och dödens onda cirkel.</v>
<v n="3">Vi blir inte frälsta från syndens grepp genom att lära oss Guds bud, för vi klarar inte av att hålla dem. Men Gud satte en ny och annorlunda plan i verket för att rädda oss. Han sände sin egen son i en mänsklig kropp som vår - med den skillnaden att vår är syndig - och han krossade syndens makt över oss, genom att ge sig själv som ett offer för våra synder.</v>
<v n="4">Därför kan vi nu lyda Guds lagar, om vi är ledda av den helige Ande och inte längre lyder den gamla naturen som finns i oss.</v>
<v n="5">De som låter sig behärskas av den lägre naturen lever bara för sin egen skull, men de som följer den helige Ande finner att de gör det som Gud vill.</v>
<v n="6">Om man följer den helige Ande leder det till liv och frid, men om man följer den gamla naturen leder det till döden,</v>
<v n="7">eftersom den gamla syndiga naturen inom oss är i strid med Gud. Den har aldrig lytt Guds lagar och kommer aldrig att göra det.</v>
<v n="8">Därför kan de som fortfarande behärskas av sitt gamla, syndiga jag och följer sina gamla, onda begär aldrig göra Guds vilja.</v>
<v n="9">Men ni är inte sådana. Ni behärskas av er nya natur, om Guds Ande bor i er, och kom ihåg att om någon inte har Kristi Ande, så är han inte en kristen.</v>
<v n="10">Även om Kristus bor i er måste kroppen dö på grund av synd, men er ande kommer att leva, därför att Kristus har förlåtit er.</v>
<v n="11">Och om Guds Ande, som uppväckte Jesus från de döda, bor i er, kommer han att göra era dödliga kroppar levande igen sedan ni dött, genom samme helige Ande som bor i er.</v>
<v n="12">Kära bröder, ni har alltså inga som helst skyldigheter att göra vad er gamla syndiga natur ber er om.</v>
<v n="13">Om ni fortsätter att följa den är ni förlorade och kommer att dö, men om ni genom den helige Andes kraft krossar den och dess onda handlingar får ni leva,</v>
<v n="14">för alla som leds av Guds Ande är Guds barn.</v>
<v n="15">Och därför ska vi inte uppträda som skrämda slavar, utan vi får vara Guds egna barn, adopterade in i hans familj, och ropa: "Far, far" till honom.</v>
<v n="16">För hans helige Ande talar till oss i djupet av vårt inre och säger oss att vi verkligen är Guds barn.</v>
<v n="17">Och eftersom vi är hans barn, kommer vi också att dela hans rikedomar, för allt det som Gud ger sin son, Jesus, är nu också vårt. Men om vi ska dela hans härlighet, måste vi också dela hans lidanden.</v>
<v n="18">Våra nuvarande lidanden är ändå ingenting, jämfört med den härlighet som han kommer att ge oss längre fram.</v>
<v n="19">För hela skapelsen är i spänd förväntan inför den dag när Gud ska låta sina barn få uppstå.</v>
<v n="20" t="21">Allt på denna jorden har kommit vid sidan av sitt syfte. Gud tillät att det blev så, men han gjorde det i hopp om att det en gång ska befrias. För den dagen kommer, när synd, död och förruttnelse ska försvinna, och allt skapat ska få dela den härliga frihet som Guds barn njuter av.</v>
<v n="22">För vi vet att hela naturen med både djur och växter, ja allt skapat, väntar på denna stora händelse.</v>
<v n="23">Även vi kristna ber om att bli befriade från vår nuvarande kropp, trots att vi har den helige Ande inom oss som en försmak av den kommande härligheten. Vi väntar ivrigt på den dag när Gud ska ge oss våra fulla rättigheter som hans barn, och dit hör de nya kroppar som han har lovat oss - kroppar som aldrig ska bli sjuka igen och aldrig ska dö.</v>
<v n="24">Vi är redan nu frälsta genom vårt hopp. Och hoppet betyder att vi ser fram emot något som vi ännu inte har, för vi behöver ju inte hoppas och tro att vi ska få något som vi redan har.</v>
<v n="25">Om vi nu måste fortsätta att tro Gud om något som ännu inte har hänt, så lär det oss att vänta med tålamod.</v>
<v n="26">I vår begränsning hjälper oss den helige Ande med våra dagliga problem och med vår bön. För vi vet inte ens vad vi ska be om, eller hur vi ska be, men den helige Ande ber för oss med sådan känsla att det inte kan uttryckas med ord.</v>
<v n="27">Och Fadern, som känner allas hjärtan, vet naturligtvis vad Anden menar, för hans bön står i samklang med Guds egen vilja.</v>
<v n="28">Vi vet att Gud på alla sätt hjälper dem som älskar honom att nå det goda. Det är hans syfte med våra liv.</v>
<v n="29">Redan från början bestämde nämligen Gud att de som kommer till honom skulle bli lika hans son, och hela tiden visste han vilka det skulle bli. Så skulle hans son vara den förstfödde bland många bröder.</v>
<v n="30">Och när han hade utvalt oss kallade han oss att komma till honom, och när vi kom, förklarade han oss "icke skyldiga", fyllde oss med Kristi godhet, satte oss i ett rätt förhållande till sig själv och lovade oss sin härlighet.</v>
<v n="31">Vad ska vi säga om något så underbart som detta? Om Gud är med oss, finns det då någon som kan vara emot oss?</v>
<v n="32">Eftersom han inte ens skonade sin egen son, utan offrade honom för vår skull, ska han då inte ge oss allt med honom?</v>
<v n="33">Vem törs anklaga oss som Gud har utvalt till sina egna? Kommer Gud att göra det? Nej! Han är den som har frikänt oss och fört oss in i ett rätt förhållande till honom.</v>
<v n="34">Vem kommer då att döma oss? Kommer Kristus att göra det? Nej! Han är den som dog för oss och som uppstod från de döda för oss. Han sitter nu på hedersplatsen bredvid Gud, och han ber för oss där i himlen.</v>
<v n="35">Vem kan då någonsin stänga oss ute från Kristi kärlek? När vi upplever svårigheter och olyckor, när vi förföljs eller blir slagna till marken, beror det på att han inte älskar oss längre? Och om vi är hungriga eller utfattiga, eller i fara eller hotas med döden, har då Gud övergett oss?</v>
<v n="36">Nej! Skrifterna säger oss att för hans skull måste vi vara beredda att möta döden när som helst - vi är som får som väntar på att bli slaktade.</v>
<v n="37">Men trots allt detta vinner vi en härlig seger genom Kristus, som älskar oss så mycket att han har dött för oss.</v>
<v n="38" t="39">Och jag är övertygad om att ingenting kan skilja oss från hans kärlek. Döden kan det inte, och livet kan det inte. Änglarna kan det inte, inte ens själva helvetets makter kan hindra Guds kärlek. Ingenting kan skilja oss från Guds kärlek, som blev synlig för oss genom Jesu Kristi död på korset. Varken död eller liv, varken bekymmer för denna dagen eller för morgondagen, varken krafter ovan molnen eller nere i djupet, inget kan skilja oss från denna kärlek.</v>
</c>
<c n="9">
<v n="1" t="3">Mitt kära Israel, mitt folk! Mina judiska bröder! Vad jag längtar efter att ni ska komma till Kristus. Mitt hjärta känns tungt, och jag sörjer bittert dag och natt för er skull. Kristus vet, och den helige Ande vet, att jag inte överdriver när jag säger att jag skulle vara villig att bli förlorad för evigt om detta kunde rädda er.</v>
<v n="4">Gud har gett er så mycket, men ändå vill ni inte lyssna till honom. Han tog er som sitt speciellt utvalda folk och ledde er med sin egen härlighet i form av ett lysande moln och talade om för er hur mycket han ville välsigna er. Han gav er sina regler för det dagliga livet, så att ni kunde veta vad han ville att ni skulle göra. Han lät er tillbe honom, och gav er stora löften.</v>
<v n="5">Ni hade stora gudsmän som förfäder, och Kristus själv var en av er, en jude i fråga om sin mänskliga härkomst, och som nu regerar över allting. Pris ske Gud i evighet!</v>
<v n="6">Har då Gud misslyckats med att uppfylla sina löften till judarna? Hans löften gäller bara dem som är sanna judar, och alltså inte alla som är födda i judiska familjer.</v>
<v n="7">Enbart det faktum att de härstammar från Abraham gör dem inte till Abrahams verkliga barn. För Skrifterna säger att löftet gäller bara för Abrahams son Isak och Isaks barn, även om Abraham också hade andra barn.</v>
<v n="8">Detta betyder att inte alla Abrahams barn är Guds barn, utan bara de som tror på det löfte om frälsning som Gud gav till Abraham.</v>
<v n="9">För Gud hade lovat: "Nästa år ska jag ge dig och Sara en son."</v>
<v n="10" t="11">,</v>
<v n="12" t="13">Och många år senare, när Isak hade växt upp och gift sig och hans hustru Rebecka skulle föda sina tvillingbarn, sa Gud åt henne att Esau, barnet som föddes först, skulle bli tjänare åt tvillingbrodern Jakob. Precis som Skrifterna säger: "Jag valde att välsigna Jakob, men inte Esau." Och Gud sa detta redan innan barnen var födda, innan de hade gjort något, vare sig gott eller ont. Detta bevisar att Gud gjorde vad han hade bestämt sig för att göra från början. Det skedde inte på grund av vad barnen gjorde, utan på grund av vad Gud ville.</v>
<v n="14">Var Gud orättvis? Naturligtvis inte!</v>
<v n="15">För Gud hade sagt till Mose: "Om jag vill vara god mot någon, så är jag det. Och jag ska förbarma mig över vem jag vill."</v>
<v n="16">Därför ges Guds välsignelser inte bara för att någon bestämmer sig för att få del av dem, eller arbetar intensivt för att få dem. De ges därför att Gud visar sin kärlek mot vem han vill.</v>
<v n="17">Egyptens kung Farao är ett exempel på detta. Gud sa till honom att han hade gett honom makt för att visa sin väldiga kraft genom honom, så att hela världen skulle höra om Guds härliga namn.</v>
<v n="18">Gud är alltså god mot somliga, bara därför att han vill vara det, och han gör så att somliga vägrar att lyssna till honom.</v>
<v n="19">Varför anklagar då Gud dem för att de inte lyssnar? Har de inte gjort just vad han lett dem till att göra?</v>
<v n="20">Nej, säg inte det! Vem är du som kritiserar Gud? Ska föremålet säga till den som har tillverkat det: "Varför har du gjort mig så här?"</v>
<v n="21">När en människa tillverkar en kruka av lera, har hon då inte rätt att av samma lera göra en vacker kruka att ställa blommor i och en annan att slänga skräp i?</v>
<v n="22">Har inte Gud all rätt att visa sin vrede och makt mot dessa som bara duger till att kastas bort och som han har haft tålamod med så länge?</v>
<v n="23" t="24">Och har han inte rätt att välja andra, sådana som oss, som är gjorda för att fyllas av hans härlighets rikedomar - vare sig vi är judar eller inte. Har han inte rätt att vara kärleksfull mot oss, så att alla kan se hur stor hans härlighet är?</v>
<v n="25">Gud säger ju genom profeten Hosea att han ska söka sig andra barn som inte kommer från den judiska familjen, och han ska älska dem, även om ingen har älskat dem förut.</v>
<v n="26">Om alla som inte är judar har han förut sagt: "Ni är inte mitt folk". De ska nu kallas "den levande Gudens söner".</v>
<v n="27">Profeten Jesaja utropade om judarna att även om de kunde räknas i miljoner, så skulle bara ett litet antal bli räddade.</v>
<v n="28">För Herren kommer att verkställa sin dom över jorden, snabbt och en gång för alla.</v>
<v n="29">Och Jesaja säger på ett annat ställe, att om det inte var för Guds barmhärtighets skull, så skulle alla judar förintas, varenda en, precis som alla förintades i städerna Sodom och Gomorra.</v>
<v n="30">Vad ska vi då säga om allt detta? Jo, att Gud har gett alla en möjlighet att bli "frigivna" genom att tro, även om de egentligen inte sökt Gud.</v>
<v n="31">Men judarna, som har ansträngt sig så mycket för att komma i ett rätt förhållande till Gud genom att lyda hans lagar, har aldrig lyckats.</v>
<v n="32">Varför inte? Därför att de har försökt bli frälsta genom att följa lagen och utföra egna goda gärningar i stället för att hålla sig till tron på Kristus. De har snavat över den sten,</v>
<v n="33">som Gud varnade dem för i Skrifterna när han sa: "Jag har lagt en sten i vägen för judarna, som många kommer att snava över. Men de som tror kommer aldrig att bli besvikna."</v>
</c>
<c n="10">
<v n="1">Kära bröder, det är min innerliga längtan och bön att det judiska folket ska bli frälst.</v>
<v n="2">Jag vet med vilken glöd de ärar Gud, men det är ett missriktat nit.</v>
<v n="3">De förstår inte att Kristus har dött för att de ska stå frikända inför Gud. I stället försöker de att göra sig själva tillräckligt goda för att förtjäna Guds erkännande genom att följa judiska lagar och seder. Men det är inte Guds väg till frälsning.</v>
<v n="4">De förstår inte att de genom att tro på Kristus redan har allt det som de nu försöker att få genom att lyda lagen. Han gör slut på slaveriet under lagen.</v>
<v n="5">För Mose sa att bara om en människa kan vara fullkomligt god och hålla ut mot frestelsen hela sitt liv och aldrig synda en enda gång, endast då kan hon bli frälst.</v>
<v n="6">Men frälsningen av tro innebär att du inte behöver söka i himlen för att finna Kristus och ta honom hit ner för att hjälpa dig.</v>
<v n="7">Du behöver inte heller leta bland de döda för att föra Kristus tillbaka till livet.</v>
<v n="8">Nej, den frälsning genom tron på Kristus som vi predikar är redan inom räckhåll för var och en av oss. Du behöver bara säga ett ord eller tänka en tanke.</v>
<v n="9">För om du öppnar munnen och bekänner att Jesus är Herre, och litar på att Gud har uppväckt honom från de döda, så blir du frälst.</v>
<v n="10">Det är genom denna tro som en människa blir frikänd inför Gud, och genom att bekänna sin tro i ord, blir hon frälst.</v>
<v n="11">För Skrifterna säger oss att ingen som tror på Kristus kommer någonsin att bli besviken.</v>
<v n="12">Judar och andra är lika i detta avseende, de har alla samme Herre, som generöst ger sina rikedomar till alla som ber honom om det.</v>
<v n="13">Ja, var och en som vänder sig till Herren och ber honom om det ska bli frälst.</v>
<v n="14">Men hur ska de kunna be honom om hjälp, om de inte tror på honom? Och hur kan de tro på honom, om de aldrig har hört om honom? Och hur kan de höra om honom, om ingen berättar något för dem?</v>
<v n="15">Och hur kan någon gå och berätta det för dem, om ingen sänder honom? Det är det som Skrifterna menar när de säger: "Hur underbara är inte deras fotsteg som predikar evangeliet om frid med Gud, och som för med sig hälsningar om goda ting." Med andra ord: "Hur välkomna är inte de som predikar Guds goda nyheter!"</v>
<v n="16">Men inte alla som hör de goda nyheterna välkomnar dem, för profeten Jesaja sa: "Herre, vem trodde mig när jag talade om det för dem?"</v>
<v n="17">Ändå kommer tron av att lyssna till dessa goda nyheter - de goda nyheterna om Kristus.</v>
<v n="18">Men hur är det med judarna? Har de hört Guds ord? Ja, det har följt dem vart de än har gått. De goda nyheterna har predikats över hela jorden.</v>
<v n="19">Men förstod de verkligen detta, att Gud skulle ge sin frälsning till andra om de nekade att ta emot den? Ja, för redan på Moses tid hade Gud sagt att han skulle göra sitt folk avundsjukt och försöka väcka dem genom att ge frälsningen till främmande folk som ännu inte kände honom.</v>
<v n="20">Och senare sa Jesaja rättframt att Gud ska upptäckas av människor som inte ens söker efter honom.</v>
<v n="21">Och under hela denna tid har Gud haft famnen öppen för sitt eget folk, men de har trotsat honom och vägrat att komma.</v>
</c>
<c n="11">
<v n="1">Man kan fråga sig om Gud har stött bort och övergett sitt folk, judarna. Nej, inte alls! Kom ihåg att jag själv är jude, ättling till Abraham och medlem av Benjamins familj.</v>
<v n="2" t="3">Nej, Gud har inte övergett sitt eget folk, som han utvalde från början. Kommer du ihåg vad Skriften säger om detta? Profeten Elia klagade inför Gud på judarna, som hade dödat profeterna och rivit ner Guds altaren. Elia påstod att han var den ende i landet som fortfarande älskade Gud, och nu försökte de döda honom också.</v>
<v n="4">Och kommer du ihåg vad Gud svarade? Han sa: "Nej, du är inte den ende som är kvar. Jag har sju tusen andra, som fortfarande älskar mig och som inte har böjt sig för avgudarna."</v>
<v n="5">Det är likadant i dag. Inte alla judar har vänt sig bort från Gud. Det finns några få som blir frälsta som ett resultat av att Gud i sin godhet har valt ut dem.</v>
<v n="6">Och om det är på grund av Guds godhet, så är det alltså inte på grund av att de själva är tillräckligt goda, för i så fall skulle den fria gåvan inte längre vara fri. Den är fri så länge som den inte förtjänas.</v>
<v n="7">Detta är alltså situationen: de flesta judar har inte fått det erkännande från Gud som de söker efter. De som Gud har utvalt har gjort det, men de andras ögon är förblindade.</v>
<v n="8">Det är vad våra Skrifter menar när de säger att Gud har låtit dem somna och tillslutit deras ögon och öron, så att de inte förstår vad vi talar om när vi berättar för dem om Kristus. Och så är det än i dag.</v>
<v n="9">Kung David talade om just detta när han sa: "Låt deras festmåltider ruinera dem och deras frid försvinna.</v>
<v n="10">Låt dem drabbas av mörker och blindhet och vrid deras höfter ur led."</v>
<v n="11">Betyder det här att Gud för alltid har stött bort sitt judiska folk? Naturligtvis inte! Hans syfte var att erbjuda frälsning till andra folk. Då skulle judarna bli avundsjuka och själva börja söka frälsningen hos Gud.</v>
<v n="12">Om nu hela världen blev rik, därför att judarna förbisåg Guds erbjudande om frälsning, hur mycket större välsignelse ska då inte världen uppleva när också judarna kommer till Kristus.</v>
<v n="13">Som ni vet så har Gud utvalt mig till att vara som en speciell budbärare till er som inte är judar. Jag lägger stor vikt vid mitt uppdrag och påminner judarna om det så ofta jag kan.</v>
<v n="14">Jag hoppas nämligen att jag ska kunna få dem att längta efter det som ni redan har tagit emot, och på så sätt rädda några av dem.</v>
<v n="15">Vad underbart det kommer att bli när de upptäcker Kristus! När de inte tog emot Guds erbjudande om frälsning betydde detta att han fick vända sig till resten av världen och erbjuda den sin frälsning. När judar nu kommer till Kristus är det lika underbart som när döda får liv igen.</v>
<v n="16">Och eftersom Abraham och profeterna är Guds folk, så är också deras barn det. För om trädets rötter är heliga, så är också grenarna det.</v>
<v n="17">Men några av grenarna på Abrahams träd, alltså några av judarna, har brutits av. Ni som inte är judar är som grenar från ett vilt olivträd, inympade i den äkta stammen. Därför får nu också ni den välsignelse som Gud lovade Abraham och hans barn, och ni får också del av den rika näringen i Guds eget olivträd.</v>
<v n="18">Men ni måste vara på er vakt, så att ni inte börjar skryta med att ni placerats där i stället för de grenar som bröts av. Kom ihåg att ni bara är inympade grenar, och att det inte är ni som bär upp roten utan roten som bär upp er.</v>
<v n="19">Nu kanske ni säger: "De där grenarna bröts av för att lämna plats åt oss, så vi måste vara ganska bra i alla fall."</v>
<v n="20">Men var försiktiga! Kom ihåg att grenarna bröts av därför att de inte trodde på Kristus, och att ni är där bara därför att ni tror! Var inte stolta, var ödmjuka, tacksamma och försiktiga i stället!</v>
<v n="21">För om Gud inte visade överseende med de grenar som han först satte dit, så kommer han inte att skona er heller.</v>
<v n="22">Lägg märke till att Gud är både god och sträng. Han är sträng mot dem som är olydiga, men mycket god mot dem som fortsätter att älska honom och tro på honom. Om ni inte älskar honom, så kommer ni också att skäras bort.</v>
<v n="23">Om judarna å andra sidan lämnar sin otro, så kommer Gud att ympa dem tillbaka in i trädet. Han har makt att göra det.</v>
<v n="24">För om Gud ville ta emot er, grenar från ett vilt olivträd, och mot naturens ordning ympa in er på sitt eget, odlade träd, hur mycket lättare ska det då inte vara för honom att ympa in de äkta grenarna igen.</v>
<v n="25">Jag vill att ni ska känna till sanningen från Gud, kära bröder, så att ni inte blir högfärdiga och börjar skryta. Ja, det är sant att några judar har vänt sig emot sanningen, och det kommer att fortsätta att vara så tills alla som inte är judar har fått möjlighet att komma till Kristus.</v>
<v n="26">Först då kommer hela Israel att bli frälst.Kommer ni ihåg vad profeterna sa om det: "Det ska komma en befriare från Sion, och han ska ta bort all ogudaktighet bland judarna.</v>
<v n="27">Då ska jag ta bort deras synder, precis som jag har lovat."</v>
<v n="28">Nu är många judar fiender till budskapet om frälsning. De hatar det. Men detta har varit en fördel för er, för det har fört med sig att Gud har gett sina gåvor också till er som inte är judar. Ändå älskar Gud fortfarande judarna på grund av sina löften till Abraham, Isak och Jakob.</v>
<v n="29">För Guds gåvor och hans kallelse kan aldrig tas tillbaka. Han tar aldrig tillbaka sina löften.</v>
<v n="30">Förut var det ni som var olydiga mot Gud. När judarna inte ville ta emot Guds gåvor, så var han god mot er i stället.</v>
<v n="31">Nu är det judarna som är olydiga, men en dag kommer de också att dela Guds godhet med er.</v>
<v n="32">För Gud överlämnade alla åt synden, så att han kan visa lika stor godhet mot alla.</v>
<v n="33">Vilken underbar Gud vi har! Hur stor är inte hans visdom och kunskap och rikedom! Det är helt omöjligt för oss att förstå hans beslut och metoder.</v>
<v n="34">För vem av oss kan känna till Herrens tankar? Vem vet tillräckligt för att kunna ge honom råd?</v>
<v n="35">Och vem kan någonsin offra tillräckligt mycket till Herren så han kan vänta sig att få något igen?</v>
<v n="36">Allt utan undantag kommer från Gud. Allt finns till på grund av hans makt, och allt är till för att ära Gud. Äran tillhör honom i evighet!</v>
</c>
<c n="12">
<v n="1">Och nu ber jag er, kära bröder, att ni på grund av Guds godhet gläder honom genom att ge er själva som ett levande och heligt offer till honom.</v>
<v n="2">Följ inte världens beteenden och vanor, utan var nya och annorlunda människor med det nya livets friskhet i allt ni gör och tänker. Då förstår ni att välja det som är gott och som tillfredsställer Gud.</v>
<v n="3">Som Guds budbärare vill jag förmana er. Var ärliga i er bedömning av er själva, mät ert värde med måttet av den tro som Gud har gett er.</v>
<v n="4" t="5">På samma sätt som en kropp är beroende av att alla dess delar fungerar, så är också vår gemenskap i Kristus beroende av att var och en av oss fungerar. Vi är alla delar i Kristi kropp, var och en av oss med olika uppgifter att sköta, och alla behövs för att göra den fullständig. Vi tillhör därför varandra, och var och en behöver de andra.</v>
<v n="6">Gud har i sin nåd gett oss olika gåvor. Om Gud därför har gett dig gåvan att profetera, profetera då så ofta du kan det och så ofta som din tro är stark nog att ta emot ett budskap från Gud.</v>
<v n="7">Om din gåva är att tjäna andra, tjäna dem väl. Om du undervisar, gör det som en god lärare.</v>
<v n="8">Om du är den som förmanar, se till att du ger uppmuntran och tröst. Om Gud har gett dig pengar, var generös och hjälp andra. Om Gud har gett dig ledarförmåga, ta då det ansvaret på allvar. Den som tröstar andra ska göra det med glädje.</v>
<v n="9">Låtsas inte bara att ni älskar andra, utan älska dem verkligen. Hata det som är orätt. Stå på det godas sida.</v>
<v n="10">Älska varandra som syskon. Låt det inte finnas någon gräns för den uppskattning och respekt ni visar varandra.</v>
<v n="11">Var aldrig lata i ert arbete, utan tjäna Herren med glädje.</v>
<v n="12">Gläd er åt allt det som Gud har i beredskap åt er. Ha tålamod i svårigheter och be alltid.</v>
<v n="13">När Guds barn behöver något så ska ni hjälpa dem. Och gör det till en vana att bjuda hem gäster på mat, och ge dem också logi för natten, om de behöver det.</v>
<v n="14">Om någon behandlar er orättvist för att ni är kristna så döm honom inte, utan be att Gud ska välsigna honom.</v>
<v n="15">När andra är lyckliga, så gläd er då tillsammans med dem. Om de är ledsna så dela deras sorg.</v>
<v n="16">Samarbeta med glädje! Försök inte vara främst. Försök inte ställa er in hos betydelsefulla människor, utan uppskatta vanliga människors sällskap. Och tro inte att ni vet allt!</v>
<v n="17">Betala aldrig ont med ont. Var inställda på att göra det som är gott, och låt alla se att ni är alltigenom ärliga.</v>
<v n="18">Gräla inte med någon. Gör allt vad ni kan för att kunna leva i fred med andra människor.</v>
<v n="19">Kära vänner, hämnas aldrig. Lämna det åt Gud, för han har sagt att det är hans sak att göra. Ta därför inte lagen i egna händer.</v>
<v n="20">Ge din fiende mat om han är hungrig. Om han är törstig så ge honom något att dricka, och ni kommer att "samla glödande kol på hans huvud". Med andra ord: han kommer att skämmas över vad han har gjort mot er.</v>
<v n="21">Låt inte det onda ta överhanden, utan besegra det genom att göra gott.</v>
</c>
<c n="13">
<v n="1" t="2">Lyd myndigheterna och rätta dig efter de lagar och förordningar som de har beslutat om. Gud vill att vi ska lyda dem som är satta över oss. De har fått sin makt av Gud. Den som vägrar att lyda landets lagar sätter sig upp mot Gud, och kommer också att bli straffad.</v>
<v n="3">Domstolarna är ju inte ett hot mot den som gör det som är rätt. Den som gör något orätt däremot kommer alltid att känna sig iakttagen. Om du nu vill slippa att gå omkring och vara orolig, måste du lyda lagarna och du kommer att klara dig fint.</v>
<v n="4">Domstolarna är tillsatta av Gud för att stå till din tjänst. Men om du gör något orätt, måste du naturligtvis vara rädd för att de kommer att straffa dig. Det är just så Gud vill ha det.</v>
<v n="5">Lyd lagarna av två skäl. Dels för att inte bli straffad, dels för att lagen är till för att följas.</v>
<v n="6">Betala också skatt av samma skäl. Tjänstemännen i förvaltningen måste nämligen betalas, så att de kan fortsätta att utföra Guds verk och tjäna er.</v>
<v n="7">Betala var och en vad han bör ha. Betala era skatter och tullavgifter med glädje. Lyd dem som är satta över er och visa respekt mot dem som bör respekteras.</v>
<v n="8">Gör er kvitt alla era skulder, men kom ihåg er skyldighet att älska varandra. För om du älskar andra lyder du alla Guds lagar och uppfyller alla Guds krav.</v>
<v n="9">Om du älskar din granne lika mycket som du älskar dig själv, kommer du inte att vilja skada eller lura honom eller döda honom eller stjäla från honom. Och du kommer inte heller att leva i otrohet med hans fru, eller vara avundsjuk på det han äger, eller göra något annat som de tio budorden säger är orätt. Alla tio kan sammanfattas i detta enda: att älska sin medmänniska som sig själv.</v>
<v n="10">Kärleken gör inget orätt mot någon. Det är därför den helt tillfredsställer Guds krav. Det är den enda lag du behöver.</v>
<v n="11">Ett annat skäl för att leva riktigt är att du vet att tiden håller på att gå mot sitt slut. Vakna upp, för dagen då Herren kommer tillbaka är närmare nu än när vi först började tro.</v>
<v n="12" t="14">Natten har varit lång, och dagen för hans återkomst är snart inne. Sluta därför med allt det onda som mörkret hjälper dig att dölja. Gör bara det som är gott och som tål dagsljuset. Då kan ingen komma åt dig och du kan handla frimodigt. Använd inte din tid till vilda fester, fylleri, äktenskapsbrott, gräl och avundsjuka. Lev i stället som Jesus Kristus skulle göra i din situation, och försök låta bli att tänka för mycket på dig själv och dina egna behov.</v>
</c>
<c n="14">
<v n="1">Acceptera var och en som vill dela er gemenskap, även om någons tro är svag. Kritisera inte andra uppfattningar än era egna om vad som är rätt eller orätt.</v>
<v n="2">Gräla till exempel inte om hur man ska göra med kött som offrats åt avgudar, om det är rätt att äta det eller inte. Ni kanske inte tycker att det är något fel att äta det, men andras tro kan vara svagare. De tycker att det är fel och avstår från kött överhuvudtaget och äter hellre grönsaker.</v>
<v n="3">Den som tycker att det är riktigt att äta kött får inte se ner på dem som inte gör det. Och om du föredrar grönsaker ska du inte söka efter fel hos dem som inte tycker som du. För Gud har tagit emot dem som sina barn.</v>
<v n="4">De är Guds tjänare, inte dina. De är ansvariga inför honom, inte inför dig. Låt honom tala om för dem om de har rätt eller fel. Han kan hjälpa dem att göra vad som är rätt.</v>
<v n="5">Några tycker att de kristna borde fira de judiska helgerna som speciella dagar då man ska be till Gud, men andra menar att det är felaktigt och dumt att göra sig allt detta besvär, för alla dagar tillhör Gud. När det gäller sådana frågor måste var och en få bestämma själv.</v>
<v n="6">Om ni har särskilda dagar för att be till Herren, så vill ni ära honom och ni gör en god sak. Likadant gör den människa som äter kött som offrats åt avgudar. Hon är tacksam till Herren för det och hon gör det som är rätt. Och den som inte rör sådant kött är också angelägen att göra Gud till viljes och är tacksam.</v>
<v n="7">Vi är inte våra egna herrar, så att vi lever och dör som vi själva vill.</v>
<v n="8">Vare sig vi lever eller dör så följer vi Herren och tillhör honom.</v>
<v n="9">Kristus dog och uppstod till livet just för att vara vår Herre, både när vi lever och när vi dör.</v>
<v n="10">Du har ingen rättighet att kritisera din bror eller se ner på honom. Kom ihåg att var och en av oss personligen ska stå inför Guds domstol.</v>
<v n="11">För det är skrivet: "Så sant jag lever", säger Herren, "ska varje knä böjas för mig, och varje tunga ska prisa Gud."</v>
<v n="12">Ja, var och en av oss ska svara för sig själv inför Gud.</v>
<v n="13">Kritisera därför inte varandra längre. Försök i stället att leva på ett sådant sätt att du aldrig blir orsak till att en medkristen får problem med att se dig göra saker, som han tycker är fel.</v>
<v n="14">Själv är jag övertygad om att vi inte är tvungna att avstå från viss slags mat, och jag anser att Herren Jesus också menade det. Men om någon är osäker så ska han avstå från det som han anser är orätt.</v>
<v n="15">Och om din bror känner sig sårad över vad du äter, så handlar du inte i kärlek, om du fortsätter att äta det. Låt inte det som du äter bli till skada för någon som Kristus har dött för.</v>
<v n="16">Gör inte något som kommer att orsaka kritik mot dig själv, även om du vet att du har rätt.</v>
<v n="17">För när allt kommer omkring, så är inte det viktiga för oss kristna vad vi äter eller dricker, utan att vi inspirerar varandra till godhet, frid och glädje i den helige Ande.</v>
<v n="18">Om du låter Kristus vara Herre i dessa frågor, så gör du Guds vilja och gläder dina vänner.</v>
<v n="19">Sträva efter harmoni i församlingen och uppbygg varandra.</v>
<v n="20">Riv inte ner Guds verk för en köttbits skull! Kom ihåg att det inte är något fel på maten, men det är fel att äta något som andra får problem med.</v>
<v n="21">Det riktiga är då att sluta upp med att äta kött och dricka vin, eller vad det nu är som orsakar svårigheter i tron för någon.</v>
<v n="22">Du bör veta att det inte är något fel i vad du gör, inte ens i Guds ögon, men håll det för dig själv. "Skylta inte" med din tro inför andra så att de blir stötta av det. Den människa som gör det hon vet är riktigt, kan känna sig lycklig. Hon syndar inte.</v>
<v n="23">Men den som inser att det han helst vill göra egentligen är fel måste se upp. Allt som man gör utan övertygelse om att det är rätt, det är synd!</v>
</c>
<c n="15">
<v n="1" t="2">Även om vi har ett rent samvete inför Herren i det vi gör så kan vi inte bara tänka på oss själva. Vi måste ta hänsyn till andras tvivel och osäkerhet. Låt oss göra det som är bäst för våra medmänniskor, så att de byggs upp i sin tro på Gud.</v>
<v n="3">Kristus tänkte inte på sig själv. Skriften säger: "Alla förolämpningar mina fiender riktar mot mig, träffar också mig."</v>
<v n="4">Dessa ord som skrevs ner för länge sedan står där för att ge oss tålamod och uppmuntran, så att vi med förväntan kan fortsätta att se fram emot att Gud uppfyller alla sina löften.</v>
<v n="5">Min önskan är att Gud, som ger tålamod, fasthet och uppmuntran, ska hjälpa er att leva i fullständig harmoni med varandra och med Jesus Kristus som ert föredöme.</v>
<v n="6">Då kan vi allesammans med en mun lovprisa Herren och ge äran åt Gud, vår Herres, Jesu Kristi, Far.</v>
<v n="7">Ta hand om varandra på samma sätt som Kristus har tagit sig an oss. Då blir Gud ärad.</v>
<v n="8">Kom ihåg att Jesus Kristus kom för att visa att Gud håller sina löften, och för att hjälpa judarna.</v>
<v n="9">Och kom ihåg att han också kom för att alla andra ska bli frälsta och ära Gud för hans barmhärtighet mot dem. Det var det som psalmisten menade när han skrev: "Herre, för detta vill jag prisa dig bland folken."</v>
<v n="10">Och på ett annat ställe säger han: "Gläd er alla ni främmande folk tillsammans med hans folk, judarna."</v>
<v n="11">Eller: "Lova Herren, alla länder! Prisa honom, alla jordens folk."</v>
<v n="12">Och profeten Jesaja sa: "Det ska komma en tronföljare från Ishais familj, och han ska bli kung över de främmande folken. De kommer att sätta sitt hopp till honom och ingen annan."</v>
<v n="13">Därför ber jag för alla er som inte är judar att Gud som ger er hopp, ska fylla er med glädje och frid i er tro på honom, genom den helige Andes kraft som verkar i er.</v>
<v n="14">Jag vet att ni är visa och goda, mina bröder, och att ni känner till allt detta så bra att ni kan undervisa andra.</v>
<v n="15" t="16">Men trots detta har jag velat understryka några av dessa punkter. Jag vågar ge er denna påminnelse eftersom jag genom Guds nåd är utsänd av Jesus Kristus, särskilt till er som inte är judar, för att också ni ska få del av de goda nyheterna och bli ett offer som Gud tar emot med glädje. Ni har ju blivit rena och välbehagliga för honom genom den helige Ande.</v>
<v n="17">Jag kan med glädje se tillbaka på allt det som Kristus Jesus har gjort genom mig.</v>
<v n="18">Något annat har jag ju inte att peka på. Det är han som har använt mig till att vinna er alla som inte är judar för Gud.</v>
<v n="19">Jag har vunnit er genom tecken och under och genom den helige Andes kraft. På detta sätt har jag predikat om Kristus och om det glada budskapet med början i Jerusalem ända till Illyrien.</v>
<v n="20">Hela tiden har min målsättning varit att dra vidare och predika där man aldrig har hört Kristi namn, i stället för att besöka platser där en församling redan bildats av någon annan.</v>
<v n="21">Jag har följt den plan som det talas om i Skriften, där Jesaja säger att de som aldrig har hört Kristi namn förut ska se och förstå.</v>
<v n="22">Det är faktiskt därför som det har dröjt så länge med mitt besök hos er.Resplaner</v>
<v n="23">Men nu är jag äntligen färdig med mitt arbete här, och jag är klar att komma efter många år av väntan.</v>
<v n="24">Jag planerar nämligen att resa till Spanien. På vägen dit ska jag stanna till i Rom, och när vi har varit tillsammans en tid och jag lärt känna er, kan ni skicka mig vidare på min resa.</v>
<v n="25">Men innan jag kommer måste jag resa till Jerusalem med gåvan till de kristna där.</v>
<v n="26">De kristna i Makedonien och Achaia har gjort en insamling för de troende i Jerusalem som nu har det svårt.</v>
<v n="27">De var glada att få göra detta, för de känner att de har en stor tacksamhetsskuld till de kristna i Jerusalem. Det var ju från dem de fick höra nyheterna om Kristus. Och eftersom de mottog en sådan underbar andlig gåva från dem, så känner de att det minsta de kan göra i gengäld är att ge dem lite materiell hjälp!</v>
<v n="28">Så snart jag lämnat från mig pengarna och fullgjort min uppgift, kommer jag att besöka er på min resa till Spanien.</v>
<v n="29">Och jag är säker på att när jag kommer så gör jag det med stor välsignelse från Herren till er.</v>
<v n="30">Vill ni be för mig? För Herrens, Jesu Kristi, skull och på grund av den kärlek till mig som den helige Ande har gett er, ber jag er att kämpa i bön till Gud för mig.</v>
<v n="31">Be att jag blir beskyddad från dem i Judeen som inte är kristna och att pengarna till de troende i Jerusalem blir väl mottagna.</v>
<v n="32">Då kan jag, om Gud så vill, komma till er med glädje, och vi kan uppmuntra varandra.</v>
<v n="33">Fridens Gud är med er alla, amen.</v>
</c>
<c n="16">
<v n="1" t="2">Foibe, en kristen syster från staden Kenchreai, kommer snart och hälsar på er. Hon har arbetat troget i församlingen. Ta emot henne som er syster i Herren och hälsa henne välkommen. Hjälp henne på alla sätt ni kan, för hon har varit ett stöd för många som varit i svårigheter, bland dem också jag själv.</v>
<v n="3">Hälsa Prisca och Aquila. De har varit mina medarbetare när det gäller Jesu Kristi verk.</v>
<v n="4">Faktum är att de har riskerat livet för min skull, och jag är inte den ende som är tacksam till dem. Alla icke-judiska församlingarna är det.</v>
<v n="5">Var snälla och hälsa också alla dem som möts till gudstjänster i deras hem. Hälsa min gode vän Epainetos. Han var den förste i Asien som blev en kristen.</v>
<v n="6">Hälsa också Maria, som har arbetat så hårt för att hjälpa oss.</v>
<v n="7">Likaså Andronikos och Junias, båda av judisk härkomst, och som satt med mig i fängelse. De har stort anseende bland apostlarna och blev kristna före mig. Hälsa dem varmt.</v>
<v n="8">Hälsa Ampliatus som jag har så mycket gemensamt med i tron.</v>
<v n="9">Och Urbanus, vår medarbetare, och den älskade Stachys.</v>
<v n="10">Hälsa också Apelles, som har gått igenom mycket för Kristus. Hälsa också dem som arbetar i Aristoboulos hus.</v>
<v n="11">Hälsa Herodion, min landsman. Hälsa de kristna slavarna i Narkissos hus.</v>
<v n="12">Hälsa Tryfaina och Tryfosa, Herrens arbetare och Persis, som har arbetat så hårt för Herren.</v>
<v n="13">Hälsa från mig till Rufus, som Herren har utvalt, och också till hans mor, som har varit som en mor för mig.</v>
<v n="14">Hälsa också Asynkritos, Flegon, Hermes, Patrobas, Hermas och de andra bröderna som de är tillsammans med.</v>
<v n="15">Hälsa Filologos, Julia, Nereus och hans syster och Olympas och alla de kristna som de är tillsammans med.</v>
<v n="16">Hälsa varandra med en helig kyss. Alla församlingar här skickar hälsningar till er.</v>
<v n="17">Och nu är det bara en sak till jag vill säga, innan jag avslutar det här brevet. Håll er borta från dem som orsakar splittring och berövar människor deras tro, sådant som inte stämmer med det som ni har lärt er om Kristus.</v>
<v n="18">Sådana lärare arbetar inte för Herren Jesus, utan bara för att tjäna på det själva. De är goda talare, och godtrogna människor luras ofta av dem.</v>
<v n="19">Men alla vet att ni är trofasta och sanna. Det gör mig mycket glad. Jag vill att ni alltid ska ha klart för er vad som är rätt och inte ha något att göra med det som är orätt.</v>
<v n="20">Fridens Gud kommer snart att krossa Satan under era fötter. Nåd från vår Herre Jesus Kristus åt er alla.</v>
<v n="21">Min medarbetare Timotheos och mina landsmän Lucius, Jason och Sosipatros sänder sina innerliga hälsningar.</v>
<v n="22">Jag, Tertius, som skriver det här brevet åt Paulus, sänder också mina hälsningar som en kristen broder.</v>
<v n="23">Gaius säger att vi måste hälsa till er från honom. Jag är hans gäst, och församlingen träffas här i hans hem. Erastos, stadskamrern, skickar också sina hälsningar och likadant gör Quartus, en kristen broder.</v>
<v n="24">Herrens, Jesu Kristi, nåd må vara med er alla.</v>
<v n="25" t="27">Jag överlämnar er åt Gud, som kan göra er starka och fasta i Herren, precis som jag har undervisat er om. Ni som inte är av judisk härkomst har fått del av Guds frälsningsplan, som har hållits hemlig från tidens början. Men i enlighet med vad profeterna sagt och efter Guds befallning, predikas nu detta budskap överallt, för att människor världen runt ska komma till tro på Kristus och lyda honom. Gud, som ensam är vis, tillhör äran genom Jesus Kristus, vår Herre, i evighet, Amen.HälsningarPaulus</v>
</c>
</b>
<b n="1 Korinthierbrevet">
<c n="1">
<v n="1">Från Paulus, utvald av Gud och utsänd av Jesus Kristus och från broder Sosthenes.</v>
<v n="2">Till de kristna i Korinth, som Gud har kallat till att vara hans folk och utvalda åt Kristus Jesus, tillsammans med alla kristna överallt, alla som tillber vår Herre Jesus Kristus.</v>
<v n="3">Nåd och frid från Gud vår Far och Herren Jesus Kristus.</v>
<v n="4">Jag tackar Gud varje dag för allt det underbara som han har gett er nu när ni tillhör Kristus.</v>
<v n="5">Nu lever ni ett innehållsrikt liv. Gud har gett er en andlig kunskap och ni kan både förstå sanningen och ge uttryck för den.</v>
<v n="6">Allt det jag lovade att Kristus kan göra har nu skett, eftersom er bekännelse är klar och tydlig! Nu upplever ni all hans godhet och välsignelse.</v>
<v n="7">Ni har fått del av alla andliga gåvor och all kraft för att göra hans vilja medan ni väntar på att Herren Jesus Kristus ska komma igen.</v>
<v n="8">Och han ska ge er det stöd och den fasthet ni behöver, ända tills han kommer, så att ni är fria från synd och skuld den dagen.</v>
<v n="9">Ja, det vill Gud göra, för han håller alltid vad han har lovat, och han har själv inbjudit er till denna underbara vänskap med sin Son, Jesus Kristus, vår Herre.</v>
<v n="10">Men kära bröder, jag ber er i vår Herres, Jesu Kristi, namn, att se till att ni är eniga så att inte församlingen splittras. Ni måste vara överens och ha samma målsättning.</v>
<v n="11">Några av dem som bor i Chloes hus har nämligen berättat för mig om era diskussioner, kära bröder.</v>
<v n="12">En del av er säger: "Jag följer Paulus", andra att de håller på Apollos eller Petrus, och några menar att bara de är Kristi enda sanna efterföljare.</v>
<v n="13">Vad menar ni egentligen? Skulle Kristus vara delad?Inte har väl jag, Paulus, dött för era synder? Har några av er blivit döpta i mitt namn?</v>
<v n="14">Nu är jag tacksam för att jag inte har döpt någon av er, förutom Crispus och Gaius.</v>
<v n="15">Ingen kan komma på tanken att jag har försökt att bilda något nytt och starta en "Paulusförsamling".</v>
<v n="16">Jo, jag har visst döpt Stefanas familj också. Men att jag har döpt någon annan kan jag inte påminna mig.</v>
<v n="17">Kristus har inte sänt mig för att döpa, utan för att predika de goda nyheterna. Och jag gör det så enkelt som möjligt, utan djupsinniga ord och logiska förklaringar. Det finns ingen anledning att försvaga den enorma kraft som finns i det enkla budskapet om Kristi kors.</v>
<v n="18">Visst låter det galet för dem som är på väg att gå förlorade, när de får höra att Jesus genom att bli avrättad på ett kors kan rädda dem. Men vi som är frälsta och är på rätt väg upplever Guds mäktiga kraft i detta budskap.</v>
<v n="19">För Gud säger: "Jag ska sätta stopp för alla genomtänkta och förnuftiga frälsningsplaner av människor, hur förståndiga och visa de än tycks vara!"</v>
<v n="20">Vad ska vi då säga om alla dessa visa och lärda, dessa lysande debattörer i denna världens stora frågor? Har inte Gud gjort klart att deras visdom är nonsens.</v>
<v n="21">Gud har nämligen i sin vishet ordnat det så att världen aldrig ska kunna finna Gud genom mänskligt skarpsinne. Därför grep Gud in och räddade dem som trodde på hans budskap, det budskap som världen fann oförnuftigt och dåraktigt.</v>
<v n="22">För judarna är detta svårt att förstå, eftersom de vill ha ett tecken från himlen som bevis för att det som predikas är sant. För grekerna är det inte heller lätt. De tror bara på det som överensstämmer med deras filosofi och alltså verkar förnuftigt enligt deras uppfattning.</v>
<v n="23">Därför tar judarna avstånd från budskapet om Kristus, som har dött för att rädda dem. Och grekerna säger att alltsammans är nonsens.</v>
<v n="24">Men Gud öppnar ögonen på dem som godtar Guds väg till frälsning. För dem blir den korsfäste Kristus både Guds kraft och Guds vishet, vare sig de är judar eller inte.</v>
<v n="25">Denna "dårskap" är mycket visare än de djupsinnigaste planer hos de klokaste män, och Gud är i sin svaghet - nämligen att Kristus dör på korset - mycket starkare än någon människa.</v>
<v n="26">Lägg märke till detta bland er själva, kära bröder. Det är inte många av er som har hög utbildning, inflytande i samhället eller kommer från en förnäm familj.</v>
<v n="27">I stället har Gud medvetet valt att använda sig av dem som inte har något att komma med, för att de människor som världen räknar med ska komma i skuggan.</v>
<v n="28">Han har valt en plan som världen ser ner på och förlöjligar just för att förbigå dem som tror att de är något.</v>
<v n="29">Ingen ska någonsin kunna skryta med något inför Gud.</v>
<v n="30">För det är bara tack vare Gud som ni har liv i Kristus Jesus. Genom vår gemenskap med honom har vi tillgång till Guds egen vishet, rättfärdighet och helighet. Jesus offrade sig själv för oss och köpte oss därmed fria.</v>
<v n="31">Som Skriften säger: "Om någon vill skryta, så ska han bara skryta med vad Herren har gjort."</v>
</c>
<c n="2">
<v n="1">Kära bröder, inte ens när jag första gången kom till er tog jag till fina ord och vackra fraser, och jag använde mig inte av märkvärdiga tankar för att berätta för er om Guds budskap.</v>
<v n="2">Jag beslutade nämligen att jag bara skulle tala om Jesus Kristus och hans död på korset.</v>
<v n="3" t="4">Mitt budskap var så enkelt att jag kände mig rädd och ängslig. Det innehöll inte en massa vältalighet och mänsklig visdom, men den helige Andes kraft fanns i mina ord och bevisade för dem som lyssnade att budskapet kom från Gud.</v>
<v n="5">Jag gjorde detta därför att jag ville att er tro ska vara fast grundad på Gud och inte på någon människas stora tankar.</v>
<v n="6">Men när jag är bland mogna kristna talar jag den djupa vishetens ord. Det är inte den visdom som hör till denna världen, och inte det slag som tilltalar denna världens stora män, som är på väg mot sin undergång.</v>
<v n="7">Våra ord är visa därför att de kommer från Gud. Guds plan, som tidigare var okänd för oss - fastän den hade utformats till vår hjälp innan världen skapades - ska enligt hans beslut föra oss in i himlens härlighet.</v>
<v n="8">Denna världens stora män har inte förstått denna plan. Om de hade gjort det skulle de aldrig ha korsfäst härlighetens Herre.</v>
<v n="9">Det är detta Skriften menar när den säger att "ingen människa har någonsin sett, hört eller ens kunnat föreställa sig vilka underbara saker Gud har förberett åt dem som älskar Herren".</v>
<v n="10">Men vi känner till allt detta, eftersom Gud har sänt sin Ande för att tala om det för oss, och hans Ande utforskar och visar oss alla Guds djupaste hemligheter.</v>
<v n="11">Ingen kan egentligen veta hur någon annan tänker eller verkligen är, utom den personen själv. Och ingen kan känna Guds tankar utom Guds egen Ande.</v>
<v n="12">Och Gud har faktiskt gett oss sin Ande, inte världens ande, för att vi ska kunna förstå hans tankar och de gåvor av nåd och välsignelse som han har gett oss.</v>
<v n="13">När vi har berättat för er om dessa gåvor, har vi till och med använt samma ord som den helige Ande använde, inte ord som vi som människor skulle välja. Vi använder alltså den helige Andes ord för att förklara andliga sanningar.</v>
<v n="14">Den människa som inte har Anden kan inte förstå och kan inte ta emot de tankar från Gud, som den helige Ande ger. De låter oförnuftiga, eftersom bara de som har den helige Ande inom sig kan förstå dem. För alla andra är det helt ofattbart.</v>
<v n="15">Men den andliga människan har insikt i allt, och det oroar och förbryllar världens människor, som inte förstår vad det är frågan om.</v>
<v n="16">Men hur skulle de kunna det? De har ju aldrig lärt känna Herrens tankar och de kan inte ge honom råd. Men hur ofattbart det än kan verka, så har faktiskt vi kristna inom oss del av samma sinne och tankar som Kristus själv.</v>
</c>
<c n="3">
<v n="1">Kära bröder, nu har jag talat till er som till nyomvända kristna, som ännu delvis är kvar i sitt gamla livsmönster. Jag kan inte tala till er som jag skulle göra till mogna kristna, som är fyllda av Anden.</v>
<v n="2">Jag har varit tvungen att mata er med mjölk och inte med fast föda, eftersom ni inte kan smälta något kraftigare. Ja, än i dag måste ni fortfarande ha mjölk,</v>
<v n="3">för ni är fortfarande bara kristna spädbarn, som i första hand lyder era egna önskningar och inte Guds. När ni är avundsjuka på varandra och delar upp er i grupper, bevisar inte det att ni fortfarande är barn, som vill ha sin egen vilja fram? Ni handlar faktiskt som människor som inte alls tillhör Herren.</v>
<v n="4">Ni grälar om vem som är störst av Apollos och mig och splittrar därigenom församlingen. Visar inte detta hur lite ni har vuxit i Herren?</v>
<v n="5">Men vem är egentligen Apollos? Eller Paulus? Jo, vi är tjänare som har fört er till tro, var och en med den gåva han har fått av Herren.</v>
<v n="6">Min uppgift var att så trons säd, Apollos uppgift var att vattna den, men det var Gud, inte vi, som såg till att den växte i er.</v>
<v n="7">Den person som planterar eller vattnar är inte särskilt betydelsefull, men Gud är det, eftersom det är han som får det att växa.</v>
<v n="8">Den som sår och den som vattnar arbetar tillsammans med samma mål i sikte, även om var och en kommer att belönas för sin insats.</v>
<v n="9">Vi är bara Guds medarbetare. Ni är Guds trädgård, inte vår. Ni är Guds byggnad, inte vår.</v>
<v n="10">Gud har i sin godhet låtit mig bli en erfaren byggmästare. Jag har lagt grunden, och Apollos har byggt vidare på den. Men den som bygger måste tänka på hur han bygger.</v>
<v n="11">För ingen kan någonsin lägga någon annan grund än den som redan finns - Jesus Kristus.</v>
<v n="12">Men det finns olika slags material som man kan bygga med på den grunden. En del använder guld, silver och ädelsten, andra bygger med stickor och strån!</v>
<v n="13">Men en dag ska det visa sig, vad för slags material var och en byggt med. På domens dag kommer nämligen vårt arbete att prövas i eld, så att alla kan se om det är av bestående värde eller inte.</v>
<v n="14">Då kommer varje arbetare, som har byggt med rätt material och vars arbete fortfarande består, att få sin belöning.</v>
<v n="15">Men om huset han byggt brinner ner, blir det en stor förlust för honom. Han själv kommer att bli räddad, men som en människa som räddas ur ett brinnande hus, utan att få något med sig.</v>
<v n="16">Förstår ni inte att ni alla tillsammans är Guds hus och att Guds Ande bor bland er i sitt hus?</v>
<v n="17">Om någon förstör Guds hus, kommer Gud att förgöra honom. För Guds hus är heligt och rent, och ni är detta hus.</v>
<v n="18">Sluta lura er själva. Om ni tycker att ni är klokare än alla andra så är det lika bra att ni slutar att räkna med den kunskapen, så att ni kan lämna plats för den sanna visdomen från Gud.</v>
<v n="19">För denna världens visdom är dårskap för Gud. Och det står i Jobs bok att Gud använder människans eget skarpsinne för att fånga henne. Hon snubblar över sin egen "visdom" och faller.</v>
<v n="20">Och Psaltaren säger att Herren vet hur begränsade och oförnuftiga människornas tankar är, och han genomskådar allt.</v>
<v n="21" t="23">Skryt därför inte över sådant som ni har lärt er av människor, för Gud har redan gett er allt det som betyder något. Han har gett er Paulus, Apollos och Petrus. Han har gett er livet, ja, till och med makt över döden. Han har gett er allt det närvarande och allt det som ska komma. Allt tillhör er, och ni tillhör Kristus, och Kristus tillhör Gud.</v>
</c>
<c n="4">
<v n="1">Ni ska därför se på Apollos och mig som Kristi tjänare, som förmedlar Guds välsignelser genom att förklara Guds hemligheter.</v>
<v n="2">Det viktigaste för en tjänare är att göra precis vad hans herre säger till honom.</v>
<v n="3">Kan man säga det om mig? Har jag varit en tjänare? Nåja, jag bryr mig inte om vad ni tänker i det fallet, eller vad någon annan tänker. Jag litar inte ens på mitt eget omdöme när det gäller detta.</v>
<v n="4">Mitt samvete är rent, men inte ens det är ett slutgiltigt bevis. Det är Herren själv som måste granska mig och avgöra det.</v>
<v n="5">Se därför till att ni inte drar förhastade slutsatser om någon enda människa. Vänta tills Herren återvänder. Då ska han ställa oss fram i ljuset, så att alla kan se precis hur var och en av oss har det i djupet av vårt innersta. Då får alla veta med vilka motiv vi har arbetat för Gud. Då ska Gud ge var och en det beröm som han förtjänar.</v>
<v n="6">Jag har använt mig och Apollos som exempel för att visa att ni inte får följa människor. Ni får inte berömma er mera av den ene av lärarna än av den andre.</v>
<v n="7">Varför är ni så stolta? Vad har ni, som inte Gud har gett er? Och om allt ni har kommer från Gud, varför ser ni er då själva som så betydelsefulla, som om ni hade uträttat något av er själva?</v>
<v n="8">Ni tycks tro att ni redan har all den andliga mat ni behöver. Ni är mätta och andligt nöjda. Ni har blivit rika och uppför er som kungar. Jag skulle önska att ni redan satt på era troner, så att vi fick sitta där tillsammans med er. Men tyvärr har den tiden inte kommit än, då vi ska regera tillsammans.</v>
<v n="9">Ibland tror jag att Gud har satt oss apostlar sist i raden. Jag känner mig som en dödsdömd fånge som väntar på avrättning och som visas upp i slutet av segrarens triumftåg, uttittad av både människor och änglar.</v>
<v n="10">Tron har gjort Paulus och Apollos till dårar, säger ni, men naturligtvis är ni själva visa och förståndiga kristna! Vi är svaga, men det är inte ni! Er tänker man väl om, medan man skrattar åt oss.</v>
<v n="11">Vi får gå hungriga och törstiga. Vi har inte ens tillräckligt med kläder för att hålla oss varma. Vi blir skickade hit och dit, några egna hem har vi inte.</v>
<v n="12">Vi arbetar hårt med våra händer för att förtjäna vårt uppehälle. Vi välsignar dem som förbannar oss. Vi har tålamod med dem som sårar oss.</v>
<v n="13">Vi svarar vänligt när man talar illa om oss. Hela tiden har vi behandlats som om vi bara var till besvär, och det enklaste skulle vara att vara av med oss.</v>
<v n="14">Jag skriver inte detta för att få er att skämmas, utan för att varna er och ge er råd, kära barn.</v>
<v n="15">För även om ni har tiotusen andra, som undervisar er om Kristus, så har ni ändå inte många fäder. Det var jag som blev er far i Jesus Kristus. Jag var den förste som berättade för er om honom och som fick er att ta emot honom.</v>
<v n="16">Jag ber er att ta mig till föredöme.</v>
<v n="17">Det egentliga skälet till att jag sänder Timotheos till er är att hjälpa er att göra detta. För han är en av dem som jag har vunnit för Kristus, ett älskat och pålitligt Guds barn. Han kommer att påminna er om hur jag undervisar i alla de församlingar som jag besöker.</v>
<v n="18">Jag vet att några av er har blivit högfärdiga, och tror att jag är rädd för att komma och ta itu med er.</v>
<v n="19">Men jag ska komma - och det snart - om Herren tillåter, och då ska jag ta reda på om dessa högfärdiga människor bara är stora i orden eller om de verkligen har Guds kraft.</v>
<v n="20">Guds rike är inte bara ord, det är att leva i Guds kraft.</v>
<v n="21">Vilket väljer ni? Ska jag komma med straff och tillrättavisning, eller ska jag komma med stilla kärlek och mildhet?</v>
</c>
<c n="5">
<v n="1">Så måste jag ta upp en annan sak. Det påstås att det hos er förekommer synd av sådant slag som man aldrig annars hör talas om. Ni har en man i er församling som har ett sexuellt förhållande med sin fars hustru.</v>
<v n="2">Och ni är ändå så präktiga, så "andliga"! Varför sörjer ni inte och skäms, och ser till att ni utesluter denne man ur er gemenskap?</v>
<v n="3" t="4">Även om jag inte är hos er, så har jag tänkt mycket på detta, och i Herrens, Jesu Kristi, namn har jag redan beslutat vad som ska göras. Kalla samman församlingen! Herrens Jesu kraft kommer att vara med er när ni träffas, och jag ska vara med er i anden.</v>
<v n="5">Ni ska be den här mannen lämna församlingsgemenskapen och överlämna honom i Satans händer, för att han ska bli straffad, i hopp om att hans själ ska räddas, när vår Herre Jesus Kristus återvänder.</v>
<v n="6">Det är fruktansvärt att ni skryter med er renhet och ändå låter sådana här saker fortsätta. Förstår ni inte att om bara en enda människa tillåts att leva i synd, så kommer snart alla att angripas?</v>
<v n="7">Avlägsna denne onde mans inflytande, så att ni kan förbli rena. Kristus, Guds Lamm, har slaktats för oss.</v>
<v n="8">Låt oss därför fira högtid och växa oss starka i honom, och helt och hållet lämna bakom oss det gamla livet med dess hat och ondska. Ja, låt oss fira högtid med hederns och uppriktighetens och sanningens rena bröd.</v>
<v n="9">När jag tidigare skrev till er, uppmanade jag er att inte umgås med ogudaktiga människor.</v>
<v n="10">Men när jag sa detta menade jag inte dem som inte är kristna. Det är ju inget anmärkningsvärt att de lever i sexuella synder, eller är bedragare, tjuvar och avgudadyrkare. Ni kan inte leva här på jorden utan att komma i kontakt med sådana människor.</v>
<v n="11">Vad jag menade var att ni inte ska ha gemenskap med någon som påstår sig vara kristen, och ändå gör allt detta som jag nämnde eller annat som är oacceptabelt för en kristen. Ät inte ens tillsammans med en sådan.</v>
<v n="12">Det är inte vår uppgift att döma dem som står utanför. Men det är verkligen vår uppgift att döma och kraftfullt ta itu med dem som är församlingsmedlemmar och som syndar på detta sätt.</v>
<v n="13">Endast Gud är domare över dem som står utanför. Men ni själva måste ta itu med denne man och utestänga honom från er gemenskap.</v>
</c>
<c n="6">
<v n="1">Hur kommer det sig att ni, när ni har något emot en annan kristen, drar honom inför rätta och ber en världslig domstol avgöra fallet, i stället för att ta upp det inför kristna bröder?</v>
<v n="2">Vet ni inte att vi kristna en dag ska döma och styra världen? Varför avgör ni då inte dessa småsaker bland er själva?</v>
<v n="3">Vi ska döma själva änglarna i himlen? Då bör vi väl klara av vardagliga tvister.</v>
<v n="4">Varför går ni då till domare som står utanför församlingen och som inte ens är kristna?</v>
<v n="5">Ni borde skämmas! Finns det ingen i församlingen som är vis nog att vara skiljedomare?</v>
<v n="6">I stället stämmer en kristen sin broder i Kristus och anklagar honom inför dem som inte är kristna.</v>
<v n="7">Att överhuvudtaget anklaga varandra är ett nederlag för er som kristna. Varför inte bara acceptera att bli illa behandlade och lämna saken så? Det är mycket mer hedrande för Herren om ni avstår er rätt när ni blir bedragna.</v>
<v n="8">I stället är det ni som handlar fel och bedrar andra, ja, till och med era egna bröder.</v>
<v n="9" t="10">Vet ni inte att de som handlar på det sättet inte har någon del i Guds rike? Bedra inte er själva. Ingen som tillber avgudar, är otrogen i sitt äktenskap eller ägnar sig åt sexuella perversiteter kommer att få någon del i Guds rike. Inte heller tjuvar och rånare, giriga människor, drinkare och förtalare.</v>
<v n="11">Det fanns en tid när några av er levde på det sättet, men nu har ni tvättats rena från era synder, ni har helgats och Gud har tagit emot er på grund av vad Herren Jesus Kristus och Guds Ande har gjort för er.</v>
<v n="12">Jag kan göra vad jag vill, om Kristus inte har förbjudit det. Men en del av det som är tillåtet för mig är definitivt inte lämpligt, särskilt om jag tror att det kan få ett sådant grepp om mig att jag inte kan sluta när jag vill.</v>
<v n="13">Gud har till exempel gett oss matlust och en mage att smälta maten med. Men det betyder inte att vi ska ägna ätandet mer uppmärksamhet än nödvändigt, för en dag kommer både magen och maten att vara överflödiga. Kroppen är inte skapad till att missbrukas sexuellt utan den är avsedd för att ära och tjäna Herren.</v>
<v n="14">Och Gud ska låta våra kroppar uppstå från de döda genom samma kraft som uppväckte Herren Jesus Kristus.</v>
<v n="15">Förstår ni inte att era kroppar faktiskt är delar av Kristus och lemmar i hans kropp? Ska jag då ta en del av Kristus och förena honom med en prostituerad? Aldrig!</v>
<v n="16">Och vet ni inte att om en man förenar sig med en prostituerad, blir han en del av henne, och hon blir en del av honom? I Skriften säger nämligen Gud, att i hans ögon blir de två en person.</v>
<v n="17">Men om ni ger er själva åt Herren, så är ni och Kristus förenade till en andlig enhet.</v>
<v n="18">Det är därför som jag säger att ni ska hålla er borta från sexuell omoral. Ingen annan synd skadar kroppen mer. Den som syndar på det sättet syndar mot sin egen kropp.</v>
<v n="19">Har ni ännu inte lärt er att er kropp är den helige Andes tempel, den Ande som Gud gav er, och att han bor i er? Er egen kropp tillhör inte er själva.</v>
<v n="20">Gud har köpt er för ett högt pris. Låt därför varje del av er kropp få tjäna till Guds ära, eftersom han äger den.</v>
</c>
<c n="7">
<v n="1">Nu kommer vi till de frågor ni ställde i ert brev. Mitt svar lyder: om ni inte gifter er så är det bra.</v>
<v n="2">Men oftast är det bäst att vara gift och att varje man har sin egen hustru och att varje kvinna har sin egen man, annars kan ni falla i synd.</v>
<v n="3">Mannen bör ge sin hustru allt som tillhör hennes rätt som gift kvinna, och hustrun bör göra detsamma för sin man.</v>
<v n="4">En kvinna som gifter sig har nämligen inte längre total bestämmanderätt över sin egen kropp, för hennes man har då också rätt till den. Och på samma sätt har mannen inte full rätt till sin egen kropp, för den tillhör också hans hustru.</v>
<v n="5">Vägra därför inte varandra dessa rättigheter. Det enda undantaget till denna regel är om man och hustru vill hålla sig ifrån varandra under en viss tid, för att mera ostört ägna sig åt bönen. Sedan bör de vara tillsammans igen, så att Satan inte får tillfälle att fresta dem på grund av deras brist på självbehärskning.</v>
<v n="6">Jag säger inte att ni måste ingå äktenskap, men ni får gärna göra det om ni så vill.</v>
<v n="7">Jag önskar att alla kunde klara sig utan att gifta sig, och leva som jag gör. Men vi är inte alla lika. Gud ger en del gåvan att vara äkta män eller att vara hustrur, andra ger han gåvan att vara lyckligt ogifta.</v>
<v n="8">Därför säger jag till er som inte är gifta och till änkorna att det är bättre att förbli ogift om ni kan det, precis som jag är.</v>
<v n="9">Men om ni inte kan det, så gift er. Det är bättre att gifta sig än att brinna av begär.</v>
<v n="10">Till er som är gifta har jag en befallning, inte bara ett önskemål. Det är inte en order från mig, Herren själv har befallt det. En hustru får inte lämna sin man!</v>
<v n="11">Men om hon ändå gör det måste hon antingen leva ogift eller gå tillbaka till honom. Inte heller får en man skilja sig från sin hustru.</v>
<v n="12">Här skulle jag vilja göra ett tillägg, men det är mitt eget och inte en direkt befallning från Herren. Om en kristen man har en hustru som inte är kristen, men som vill stanna hos honom i alla fall, får han inte lämna henne eller skilja sig från henne.</v>
<v n="13">Och om en kristen kvinna har en man som inte är kristen, och han vill att hon ska stanna hos honom, så får hon inte lämna honom.</v>
<v n="14">För den man som inte är kristen kan kanske med sin troende hustrus hjälp bli kristen. Och hustrun som inte är troende kan med sin troende mans hjälp bli kristen. Också för barnen är ju detta det bästa eftersom de då också blir inneslutna i den kristna gemenskapen.</v>
<v n="15">Men om mannen eller hustrun, som inte är kristen, gärna vill skilja sig, så är det tillåtet. I sådana fall ska inte den troende mannen eller hustrun kämpa för att den andre ska stanna kvar, för Gud vill att vi ska leva i frid och harmoni.</v>
<v n="16">Det finns nämligen ingen garanti för en kristen man eller hustru att den andra parten blir omvänd genom att de fortsätter att leva som gifta.</v>
<v n="17">En allmän regel är att var och en bör fortsätta leva i den ställning han var när Gud kallade honom.</v>
<v n="18">En man som till exempel redan har gått igenom den judiska omskärelseceremonin innan han blev kristen behöver inte oroa sig för det, och om han inte har blivit omskuren ska han inte göra det nu.</v>
<v n="19">Det har ingen betydelse för en kristen om han har gått igenom den ceremonin eller inte. Men det är av avgörande betydelse att han gör Guds vilja och håller Guds bud.</v>
<v n="20">Normalt bör en person fortsätta med det arbete som han höll på med när Gud kallade honom.</v>
<v n="21">Är du kanske slav? Låt inte det oroa dig, men om du får en chans att bli fri, så ska du naturligtvis ta den.</v>
<v n="22">Som slav kan du glädja dig åt att Kristus har gjort dig fri från syndens fruktansvärda kraft. Om du däremot är en fri man, så kom ihåg att du nu är Kristi slav.</v>
<v n="23">Kristus har köpt dig och betalat priset och därför tillhör du honom. Du är inte längre bunden till människor och deras makt över dig.</v>
<v n="24">Därför, kära bröder, vilken ställning en person än har när han blir kristen, så bör han stanna i den, för Herren är med och hjälper honom.</v>
<v n="25">Nu ska jag försöka svara på er andra fråga, beträffande de unga flickor, som ännu inte är gifta? Ska de tillåtas att gifta sig? Mitt svar är inte en order från Herren. Men i sin godhet har han gett mig vishet, och jag ska med glädje säga er vad jag tycker.</v>
<v n="26">För närvarande är vi kristna genom förföljelser utsatta för stora faror, även livsfara. I sådana tider tror jag att det är bäst att förbli ogift.</v>
<v n="27">Om man redan är gift ska man naturligtvis inte skilja sig. Men det finns ingen anledning att rusa iväg och gifta sig just nu.</v>
<v n="28">Om ni män ändå bestämmer er för att gifta er nu, är det inget fel i det, och om en flicka gifter sig i en tid som den här, så är det heller ingen synd. Men äktenskapet kommer att föra med sig många problem, som jag önskar att ni inte skulle behöva möta just nu.</v>
<v n="29">Det är viktigt att komma ihåg att den tid som är kvar är mycket kort, och våra tillfällen att arbeta för Herren är begränsade. Därför bör de som har hustrur försöka att vara så fria som möjligt.</v>
<v n="30">Lycka eller sorg eller rikedom får inte hålla någon borta från att arbeta för Herren.</v>
<v n="31">De som har ständig kontakt med allt som världen erbjuder ska tänka på att de inte kan behålla något av detta, för världen och dess nuvarande system kommer snart att gå under.</v>
<v n="32">Jag vill att ni ska vara fria från oro i allt ni gör. En ogift man kan använda sin tid till att arbeta för Herren och tänka på hur han ska göra Herrens vilja.</v>
<v n="33">En gift man har inte riktigt samma förutsättningar. Han måste tänka på hem och familj och på sin hustrus bästa.</v>
<v n="34">Hans uppmärksamhet blir splittrad. En flicka som gifter sig möter samma problem. Som ogift kan hon uteslutande ägna sig åt Herren i allt hon är och gör. Men en gift kvinna måste tänka på mycket annat, framför allt vad hushållet kräver och vad hennes man sätter värde på.</v>
<v n="35">Jag säger det här för att hjälpa er, och inte för att begränsa er frihet. Jag vill att ni ska göra det som hjälper er att tjäna Herren bäst, så att ni helt och fullt kan ge honom all uppmärksamhet.</v>
<v n="36">Men om någon känner att han vill gifta sig, därför att han har svårt att behärska sina begär, så handlar han rätt. Han syndar inte.</v>
<v n="37">Om en man å andra sidan har viljekraft nog att inte gifta sig och beslutar sig för att inte göra det, så har han fattat ett gott beslut.</v>
<v n="38">Den person som gifter sig handlar väl, men den person som inte gifter sig handlar ännu bättre.</v>
<v n="39">Hustrun är bunden till sin man så länge han lever. Om hennes man dör så kan hon gifta sig igen, men bara med en kristen.</v>
<v n="40">Men min uppfattning är att hon kommer att vara lyckligare om hon inte gifter sig igen, och jag tror att jag ger er råd genom Guds Ande när jag säger detta.</v>
</c>
<c n="8">
<v n="1">Så gäller det frågan om man ska äta det kött som har offrats till avgudar. Här tycker tydligen alla att just deras svar är det enda rätta. Men det räcker inte med kunskap, det fordras också kärlek för att bygga upp församlingen.</v>
<v n="2">Om någon tror att han sitter inne med svar på allt, så visar han bara sin okunnighet.</v>
<v n="3">Men en person som verkligen älskar Gud är öppen för Guds kunskap.</v>
<v n="4">Vad ska vi nu säga om detta? Ska vi äta kött som offrats till avgudar? Vi vet alla att en avgud inte är någon gud, och att det bara finns en enda Gud.</v>
<v n="5">Enligt en del människor finns det många gudar, både i himlen och på jorden.</v>
<v n="6">Men vi vet att det bara finns en Gud, Fadern, som har skapat allting och gjort oss till sina egna, och en Herre, Jesus Kristus, genom vilken allt blivit till, och som ger oss liv.</v>
<v n="7">Men en del kristna förstår inte detta. I hela sitt liv har de varit vana vid att tänka på avgudar som levande varelser, och har trott att det kött som offrats till dem verkligen offrats till levande gudar. När de äter sådan mat, oroar det dem därför och stör deras ömtåliga samveten.</v>
<v n="8">Gud bryr sig inte om, om vi äter sådan mat eller inte. Vi förlorar inget på att låta bli, och vi vinner inget på att äta den.</v>
<v n="9">Men var försiktig när du utnyttjar din frihet att välja, så att du inte får någon kristen bror med känsligare samvete än du att synda.</v>
<v n="10">Det kan nämligen hända att någon, som i motsats till dig tycker det är fel att äta offerkött, får se dig äta i avgudatempel. Då blir han djärv nog att också göra det, även om han hela tiden tycker det är fel.</v>
<v n="11">Eftersom du "vet vad som är rätt", bär du också ansvaret för den skada du vållar din bror med det ömtåliga samvetet. Kristus har dött för honom också.</v>
<v n="12">Ni syndar mot Kristus när ni syndar mot en bror och uppmuntrar honom att göra något som han tycker är fel.</v>
<v n="13">Om jag genom att äta kött, som är offrat till avgudar, får någon att synda, vill jag därför inte äta en enda bit av det så länge jag lever, för jag vill inte göra honom så illa.</v>
</c>
<c n="9">
<v n="1">Jag är apostel, en Guds budbärare, och inte ansvarig inför någon människa. Jag tillhör dem som verkligen har sett Jesus, vår Herre, med mina egna ögon. Och era förvandlade liv är resultatet av mitt intensiva arbete för honom.</v>
<v n="2">Om jag inte är en apostel enligt andras uppfattning, så är jag det ändå verkligen för er, för ni har blivit vunna för Kristus genom mig.</v>
<v n="3">Det är mitt svar till dem som ifrågasätter mina rättigheter.</v>
<v n="4">Eller har jag inga rättigheter alls? Kan jag inte göra anspråk på samma förmåner som de andra apostlarna har, när de är gäster i era hem?</v>
<v n="5">Om jag hade en hustru, och hon var troende, skulle då inte jag kunna ta henne med på mina resor, precis som de andra lärjungarna och Herrens bröder och Petrus gör?</v>
<v n="6">Och är det bara Barnabas och jag som fortfarande måste arbeta för vårt uppehälle, medan ni underhåller alla de andra?</v>
<v n="7">Inte måste väl en soldat i armén betala sina egna utgifter? Och har ni någonsin hört om en lantbrukare som skördar sin säd och inte har rätt att äta något av den? Inte förbjuder man väl den herde som tar hand om fårhjorden och getterna att dricka något av mjölken?</v>
<v n="8">Och jag säger er inte bara det som människor tycker är rätt och riktigt. Jag säger er vad Guds lag befaller,</v>
<v n="9">för i den lag som Gud gav till Mose sa han, att man inte får sätta munkorg på oxen, så att han inte kan äta av det vete han tröskar. Tror ni att Gud bara tänkte på oxarna när han sa detta?</v>
<v n="10">Tänkte han inte också på oss? Naturligtvis gjorde han det. Han sa detta för att visa oss att kristna arbetare ska ha betalt av dem som de hjälper. De som plöjer och tröskar har rätt att vänta sig en del av skörden.</v>
<v n="11">Vi har planterat en god andlig säd i era själar. Är det alltför mycket begärt att vi i gengäld får mat och kläder?</v>
<v n="12">Ni ger det till andra som undervisar er, och det bör ni göra. Men borde inte vi ha ännu större rätt till detta? Ändå har vi aldrig bett om denna rättighet, utan klarar vårt uppehälle utan er hjälp. Vi har aldrig krävt betalning av något slag, av rädsla för att ni då skulle bli mindre intresserade av vårt budskap, de goda nyheterna om Kristus.</v>
<v n="13">Vet ni inte att Gud uppmanade dem som arbetade i hans tempel att ta av den mat som fördes dit som gåvor till honom? Och de som arbetar vid Guds altare får en del av den mat som förs dit för att offras till Herren.</v>
<v n="14">På samma sätt har Herren bestämt att de som förkunnar de goda nyheterna ska få sitt uppehälle av dem som tar emot dem.</v>
<v n="15">Jag har ännu inte utnyttjat denna rättighet. Och jag skriver inte det här för att antyda att jag tänker börja med det nu. Jag skulle faktiskt hellre dö av hunger, än förlora den tillfredsställelse jag får av att predika utan lön.</v>
<v n="16">Min uppgift att föra ut det glada budskapet är ingen uppoffring. Jag skulle inte kunna sluta ens om jag ville. Då skulle jag bli fullkomligt olycklig. Dessutom är det faktiskt Guds order till mig.</v>
<v n="17">Om jag erbjöd mina tjänster av min egen fria vilja, skulle Herren ge mig en särskild belöning. Men situationen är inte sådan, för Gud har valt ut mig och gett mig detta andliga uppdrag. Därför har jag inget val.</v>
<v n="18">Vad får jag då för lön? Glädjen av att förkunna de goda nyheterna utan kostnad för någon och utan att göra anspråk på mina rättigheter är lön nog.</v>
<v n="19">Detta har en stor fördel med sig. Jag är inte tvungen att lyda någon därför att han betalar min lön. Jag har av egen vilja och för min egen tillfredsställelses skull blivit en tjänare åt alla, för att jag ska vinna dem för Kristus.</v>
<v n="20">När jag är tillsammans med judar är jag som en av dem, för att de ska lyssna och vinnas för Kristus. När jag är tillsammans med sådana som följer vissa judiska seder och bruk, diskuterar jag inte - även om jag inte håller med dem - eftersom jag vill hjälpa dem.</v>
<v n="21">När jag är tillsammans med andra än judar, håller jag med dem så mycket jag kan som kristen, naturligtvis utan att kompromissa med min övertygelse. Genom att vara förstående mot dem kan jag vinna deras förtroende och på så sätt också hjälpa dem.</v>
<v n="22">När jag är tillsammans med sådana, vars samveten lätt oroar dem, försöker jag förstå hur de tänker. Resultatet blir att de är villiga att låta mig hjälpa dem. Ja, hurdan en person än är så försöker jag finna något gemensamt med honom, så att han låter mig berätta om Kristus och Kristus får möjlighet att frälsa honom.</v>
<v n="23">Jag gör detta för att få dela med mig av det glada budskapet till dem, och för den välsignelse jag själv får när jag ser dem komma till Kristus.</v>
<v n="24">I ett tävlingslopp springer alla, men bara en vinner. Löp därför ditt lopp med sikte på att vinna.</v>
<v n="25">Du kanske måste säga nej till mycket som kan hindra dig från att göra ditt bästa. En idrottsman tränar hårt bara för att vinna ett sidenband eller en silverpokal, men vi kämpar för en himmelsk lön, som aldrig förlorar sitt värde.</v>
<v n="26">Därför springer jag hela loppet med målet för ögonen, jag kämpar för att vinna. Jag är inte som en boxare som slår i luften, jag leker inte.</v>
<v n="27">Jag kämpar med mig själv, tränar hårt, och tvingar min kropp att göra vad jag vill i stället för vad den själv vill. Annars är jag rädd för att jag, som utmanat andra att delta i tävlingen, själv kommer till korta i det avgörande provet.</v>
</c>
<c n="10">
<v n="1">Kära bröder, vi får aldrig glömma vad som hände med israeliterna i öknen för länge sedan. Gud ledde dem genom att sända ett moln, som gick framför dem, och han förde dem alla tryggt och säkert genom Röda havet.</v>
<v n="2">Detta skulle kunna kallas deras dop. De döptes både i havet och i molnet till att vara Moses efterföljare.</v>
<v n="3" t="4">Genom ett dagligt under fick de mat att äta och vatten att dricka där i öknen. De drack vatten ur en klippa som följde dem, och den klippan var Kristus.</v>
<v n="5">Trots allt detta lydde de flesta av dem ändå inte Gud, och de dog i öknen.</v>
<v n="6">Allt detta är för oss ett varnande exempel. Vi får inte dras och lockas att göra det onda,</v>
<v n="7">och inte heller tillbe avgudar som en del av dem gjorde. Skriften säger oss: "Människorna slog sig ner för att äta och dricka och reste sig sedan för att dansa omkring guldkalven."</v>
<v n="8">Vi kan också lära oss av det som hände när några av dem var otrogna och begick äktenskapsbrott. Då föll tjugotretusen ner döda på en dag.</v>
<v n="9">Fresta inte heller Herrens tålamod, det gjorde många av dem och dog av ormbett.</v>
<v n="10">Och klaga inte på Gud och på vad han gör med dig som några av dem gjorde. Därför sände Gud sin ängel för att döda dem.</v>
<v n="11">Allt detta hände med dem för att tjäna som exempel, och det skrevs ned för att varna oss, som lever i dessa sista dagar när världen närmar sig sitt slut.</v>
<v n="12">Därför ska ni vara försiktiga! Om ni tänker: "Jag skulle aldrig handla på det sättet", så var ändå försiktiga, för ni kan också falla i synd.</v>
<v n="13">Men kom ihåg att de onda begär som ni lockas av inte är nya eller annorlunda. Många andra före er har mött precis samma problem. Och ingen frestelse är för stark. Ni kan lita på att Gud ser till att frestelsen inte blir så stark att ni inte kan stå emot den. Det har han lovat, och han håller sitt ord. Och när frestelsen kommer visar han er samtidigt en utväg att komma igenom den.</v>
<v n="14">Håll er alltså borta från avgudadyrkan, mina kära.</v>
<v n="15">Ni är förståndiga människor. Tänk nu efter själva om det jag ska säga är sant.</v>
<v n="16">När vi ber om Herrens välsignelse över den bägare med vin som vi dricker i nattvarden vid Herrens bord, betyder inte detta att alla som dricker den tillsammans delar välsignelsen av Kristi blod? Och när vi bryter brödet för att äta det tillsammans, visar inte detta att vi tillsammans delar välsignelserna i hans kropp?</v>
<v n="17">Det spelar ingen roll hur många vi är, för vi äter alla av samma bröd och visar att vi alla är delar i samma Kristi kropp.</v>
<v n="18">Det är likadant med det judiska folket: alla som deltar i offermåltiden, förenas av den handlingen.</v>
<v n="19">Vad vill jag säga med detta? Säger jag att avgudarna, som vissa folk offrar till, verkligen lever och är verkliga gudar och att dessa offer har något värde? Nej, inte alls.</v>
<v n="20">Vad jag säger är att de som offrar kött till avgudar, genom sina offer förenas med onda andar, och inte med Gud. Jag vill inte att en enda av er ska ha gemenskap med sådana andar.</v>
<v n="21">Ni kan inte äta och dricka vid Herrens bord och samtidigt också göra det vid de onda andarnas bord. Ni måste välja vilken gemenskap ni vill ha!</v>
<v n="22">Och ni tänker väl inte att göra Herren svartsjuk? Ni inbillar er väl inte att ni är starkare än han är?</v>
<v n="23">Ni är visserligen fria att äta av sådant som offrats till avgudar, det är inte emot Guds lagar, men det betyder inte att ni måste äta det. Det är inte alls säkert att det för något gott med sig och vad tjänar det då till?</v>
<v n="24">Tänk inte bara på er själva. Försök att tänka på era medmänniskor också, och vad som är bäst för dem.</v>
<v n="25">Så här ska ni göra. Köp vilket slags kött som helst som säljs på marknaden. Och bry er inte om att fråga om det har offrats till avgudar eller inte, så behöver svaret inte skada ert samvete.</v>
<v n="26">Jorden och allt gott den ger tillhör Herren, och ni har fått alltsammans för att njuta av det.</v>
<v n="27">Om någon, som inte är kristen, ber att ni ska komma och äta middag hos honom, så låt inget hindra er från att tacka ja om ni vill gå. Ät vad som finns på bordet utan att ställa några frågor. Då slipper ni få reda på om det har använts som offer till avgudar, och ni riskerar inte att få dåligt samvete av att äta det.</v>
<v n="28">Men om någon varnar er för att köttet har offrats till avgudar, ät det då inte för den människas skull som talade om det för er och för hennes samvetes skull.</v>
<v n="29">I det fallet är det hennes samvete och inte ert som är det viktiga.Varför då? Ska jag låta min frihet bestämmas av någon annans samvete?</v>
<v n="30">Om jag kan tacka Gud för maten och njuta av den, varför ska någon annan få förstöra allt bara för att han tycker att det är fel?</v>
<v n="31">Jo, det finns ett starkt skäl. Vad vi än gör ska vi göra det till Guds ära. Det gäller även när vi äter och dricker.</v>
<v n="32">Ge inte någon människa anledning att reta sig på dig vem hon än är, jude, grek eller medlem av Guds församling.</v>
<v n="33">Detta är det mönster som jag följer. Jag försöker rätta mig efter alla och inte bara göra vad jag tycker är bäst för mig själv, utan jag tänker på vad som är bäst för dem, så att de också kan bli frälsta. Ni bör följa mitt exempel, precis som jag följer Kristi exempel.</v>
</c>
<c n="11">
<v n="1" t="2">Kära bröder jag är glad att ni har kommit ihåg och gjort allt som jag har undervisat er om.</v>
<v n="3">Men det är en sak som jag vill påminna er om. En kvinna är ansvarig inför sin man, hennes man är ansvarig inför Kristus och Kristus är ansvarig inför Gud.</v>
<v n="4">Det är därför som en man vanärar Kristus, om han har något på sitt huvud när han ber eller profeterar.</v>
<v n="5">Och det är därför som en kvinna vanärar sin man, om hon offentligt ber eller profeterar barhuvad.</v>
<v n="6">Om hon vägrar att ha något på huvudet kan hon lika gärna klippa av sig allt hår. Men eftersom det är en skam för en kvinna att få sitt huvud rakat bör hon använda sin slöja.</v>
<v n="7">En man däremot bör inte ha något på sitt huvud. Han skapades till Guds avbild och återspeglar hans ära, men kvinnan är mannens ära.</v>
<v n="8">Den förste mannen föddes inte av en kvinna, utan den första kvinnan kom från mannen.</v>
<v n="9">Och den förste mannen, Adam, skapades inte för Evas skull, utan den första kvinnan, Eva, skapades för Adam.</v>
<v n="10">Därför ska en kvinna stå under mannens beskydd, och genom att bära sin slöja visar hon inför änglarna att hon gör det.</v>
<v n="11">Men kom ihåg att i Guds plan behöver männen och kvinnorna varandra.</v>
<v n="12">För även om den första kvinnan kom från mannen, så har alla män fötts av kvinnor sedan dess, och både män och kvinnor kommer från Gud, deras Skapare.</v>
<v n="13">Vad tycker ni själva om detta? Passar det sig att en kvinna ber offentligt utan att ha något på sitt huvud?</v>
<v n="14" t="15">Är det inte naturligt att hon har det? Kvinnor är ju stolta över sitt långa hår som de ju använder som ett slags slöja. Om en man däremot är långhårig får han skämmas för det.</v>
<v n="16">Om någon vill diskutera detta kan jag bara säga att varken hos oss eller i någon annan av Guds församlingar har man en annan uppfattning.</v>
<v n="17">Nästa punkt på min lista med sådant som jag vill ta upp med er är också något som jag har reagerat emot. Det låter som om det är till mer skada än nytta, när ni samlas för att fira Herrens måltid.</v>
<v n="18">Alla berättar för mig om de diskussioner som pågår vid dessa samlingar och de splittringar som uppstår bland er, och jag tror säkert att det är så.</v>
<v n="19">Jag förmodar att ni anser att detta är nödvändigt, för att ni som alltid har rätt ska synas och bli erkända.</v>
<v n="20">På det sätt som ni nu kommer tillsammans för att äta, är det inte Herrens måltid ni äter</v>
<v n="21">utan er egen. Det sägs att alla skyndar sig att kasta i sig all mat de kan få, utan att vänta och dela med sig åt andra. På så sätt får några för lite och andra av allt att döma för mycket.</v>
<v n="22">Är det verkligen sant? Kan ni inte äta och dricka hemma för att undvika att vanhedra församlingen och få de fattiga att skämmas, eftersom de inte kan ta med sig någon mat? Tror ni att ni ska få beröm för detta? Ni kommer i alla fall inte att få det av mig.</v>
<v n="23">Av Herren själv har jag fått veta hur vi ska göra och jag har sagt det förut: Den natt när Judas förrådde honom, tog Herren Jesus ett bröd.</v>
<v n="24">Då han hade tackat Gud för det, bröt han det och gav det till sina lärjungar och sa: "Detta är min kropp som offras för er. Ät det till minne av mig."</v>
<v n="25">På samma sätt tog han bägaren med vin efter måltiden och sa: "Denna bägare är det nya förbundet som bekräftas genom mitt blod. Varje gång ni dricker ur den, gör det till minne av mig."</v>
<v n="26">Varje gång ni äter brödet och dricker vinet påminner ni alltså varandra om Herrens död. Gör detta tills han kommer tillbaka.</v>
<v n="27">Om någon äter detta bröd och dricker ur Herrens bägare på ett ovärdigt sätt, gör han sig skyldig till synd mot Herrens kropp och blod.</v>
<v n="28">Det är därför som en människa bör granska sig själv noggrant innan hon äter av brödet och dricker vinet.</v>
<v n="29">För om hon gör det på ett ovärdigt sätt och inte tänker på vems kropp det gäller, så äter och dricker hon Guds dom över sig själv. Hon gycklar nämligen med Kristi död.</v>
<v n="30">Det är därför som många av er är svaga och sjuka och en del till och med har dött.</v>
<v n="31">Men om ni prövar er själva innan ni äter, så slipper ni att bli dömda och straffade.</v>
<v n="32">Men när vi döms och blir tillrättavisade av Herren, är det för att vi inte ska bli dömda tillsammans med resten av världen.</v>
<v n="33">Kära bröder, när ni samlas till Herrens måltid så vänta på varandra.</v>
<v n="34">Om någon verkligen är hungrig bör han äta hemma, så att han inte drar en dom över sig själv när ni kommer tillsammans.Om allt det andra ska jag tala mer om när jag kommer till er.</v>
</c>
<c n="12">
<v n="1">Nu kära bröder vill jag gärna lägga till rätta några missförstånd vad gäller de andliga nådegåvorna.</v>
<v n="2">Ni minns kanske att ni, innan ni blev kristna, gick från den ena avguden till den andra för att få hjälp, men inte en enda av dem kunde tala ett enda ord.</v>
<v n="3">Nu möter ni människor som påstår att de bär fram budskap från Guds Ande. Hur ska ni veta om de talar sanning? Ett är klart, och det är att ingen som talar under Guds Andes inflytande kan förbanna Jesus. Ingen kan heller säga "Jesus är Herre" och verkligen mena det, om inte den helige Ande inspirerar honom.</v>
<v n="4">Nu ger Gud oss många olika slags gåvor, men det är samme helige Ande som är källan till dem allesammans.</v>
<v n="5">Det finns olika sätt att tjäna Gud på, men det är samme Herre vi tjänar.</v>
<v n="6">Gud kan arbeta på många sätt i våra liv, men det är samme Gud som verkar i och genom alla som tillhör honom.</v>
<v n="7">I var och en visar sig den helige Ande så att det blir till nytta för hela församlingen.</v>
<v n="8">Till en person ger Anden gåvan att ge visa råd, en annan får förmåga att äga speciell insikt, och detta kommer från samme Ande.</v>
<v n="9">Han ger tro till en, och gåvan att bota sjuka till en annan.</v>
<v n="10">Han ger kraft att göra under till några, och till andra kraft att profetera. Han ger någon förmågan att skilja mellan andar. Ytterligare någon kan tala på språk som han aldrig har lärt sig, medan andra som inte heller kan språket får förmågan att förstå vad som sägs.</v>
<v n="11">Det är samme ende, helige Ande, som ger alla dessa gåvor till var och en, som han vill.</v>
<v n="12">Våra kroppar har många delar, men tillsammans utgör de bara en kropp. På samma sätt är det med Kristi kropp.</v>
<v n="13">Var och en av oss är en del av samma kropp. Några av oss är judar, andra är det inte, några är slavar och andra är fria. Men den helige Ande har fört oss samman till en kropp. Vi har döpts till att höra till en och samma kropp genom en och samme Ande, och vi får alla vår näring från honom.</v>
<v n="14">Ja, kroppen består av många delar, inte bara en del.</v>
<v n="15">Om foten säger: "Jag tillhör inte kroppen, för jag är inte en hand", betyder inte det att den inte är en del av kroppen.</v>
<v n="16">Och vad skulle ni tänka om ni hörde ett öra säga: "Jag tillhör inte kroppen, för jag är bara ett öra och inte ett öga"? Skulle det innebära att det inte är en del av kroppen?</v>
<v n="17">Anta att hela kroppen var ett öga, hur skulle du då kunna höra? Om din kropp bara var ett enda öra, hur skulle du då kunna känna någon lukt?</v>
<v n="18">Men Gud har inte skapat oss på det sättet. Han har skapat många delar i våra kroppar och satt varje del precis där han vill ha den.</v>
<v n="19">Hur skulle en kropp kunna klara alla sina funktioner om den bara bestod av en del?</v>
<v n="20">Därför består kroppen av många delar, men det är ändå bara en enda kropp.</v>
<v n="21">Ögat kan aldrig säga till handen: "Jag behöver dig inte." Huvudet kan inte säga till fötterna: "Jag behöver er inte."</v>
<v n="22">Och några av de delar som verkar vara svagast och minst viktiga, är i själva verket de mest nödvändiga.</v>
<v n="23">Vissa kroppsdelar skyddar vi noggrant från andras blickar, och vi visar dem särskild omtanke när vi klär oss,</v>
<v n="24">medan andra delar inte behöver denna omtanke. Gud har alltså fogat samman kroppen på ett sådant sätt att särskild uppskattning och omsorg ges till delar som annars kunde tyckas vara mindre viktiga.</v>
<v n="25">Detta skapar harmoni mellan kroppens olika delar, så att de har samma omtanke om varandra som om sig själva.</v>
<v n="26">Om en kroppsdel lider, så lider alla de andra med den, och om en kroppsdel visas uppskattning, gläder sig också alla de andra.</v>
<v n="27">Detta är vad jag försöker säga: Ni utgör alla tillsammans Kristi kropp, och var och en av er är en särskild och nödvändig del av den.</v>
<v n="28">I sin församling har Gud insatt några till apostlar, andra till profeter och lärare. Det finns också de som har gåvan att göra under, de som har gåvan att bota sjuka, de som har gåvan att hjälpa människor i nöd, de som har gåvan att organisera och samordna olika uppgifter och de som talar språk som de aldrig har lärt sig.</v>
<v n="29">Kan alla vara apostlar? Naturligtvis inte. Kan alla vara profeter? Nej. Kan alla vara lärare? Kan alla göra under?</v>
<v n="30">Kan alla bota sjuka? Naturligtvis inte. Ger Gud oss alla förmåga att tala på språk som vi aldrig har lärt oss? Kan vem som helst förstå och översätta det som sägs på ett sådant språk?</v>
<v n="31">Absolut inte. Men sträva efter att få de gåvor som är de mest betydelsefulla.Och nu ska jag visa er något som är överlägset allt annat!</v>
</c>
<c n="13">
<v n="1">Om jag talar alla språk, både i himlen och på jorden, men inte har kärlek till andra människor, så är jag med mina tomma ord bara en pratmakare som för oväsen.</v>
<v n="2">Om jag kan profetera och känner till alla Guds hemligheter och allt som ska hända i framtiden, men inte älskar mina medmänniskor, vad gör jag då för nytta med all min kunskap? Om jag har trons gåva, så att jag kan flytta på berg bara genom att säga ett ord, men inte har tillräckligt med kärlek till andra så är jag ingenting värd.</v>
<v n="3">Om jag ger allt jag äger till fattiga människor, och är villig att dö i min tjänst, men inte älskar dem jag är kallad att tjäna, så kommer mitt arbete inte att ha något som helst värde.</v>
<v n="4">Kärleken är tålmodig, god och hänsynsfull, aldrig misstänksam eller avundsjuk, aldrig skrytsam eller stolt,</v>
<v n="5">och aldrig överlägsen, självisk eller fräck. Kärleken kräver inte att få sin egen vilja fram. Den är inte irriterad över andra, inte lättretad och den lägger knappast märke till när andra handlar fel.</v>
<v n="6">Den är aldrig glad över orättvisan, men gläder sig när sanningen segrar.</v>
<v n="7">Kärleken är trogen vad det än kostar. Den förväntar sig alltid det bästa, hoppas i det längsta och är beredd att uthärda allt.</v>
<v n="8">Alla de andliga gåvor som Gud ger kommer en dag att ta slut, men kärleken lever vidare i evighet. En dag kommer gåvan att profetera att upphöra, de många språken att tystna och kunskapen att ta slut.</v>
<v n="9">All vår kunskap och allt vårt profeterande är bara detaljer i en underbar helhet och har därför sin begränsning.</v>
<v n="10">När vi en gång ser den fullkomliga verkligheten, behöver vi inte längre dessa gåvor, som trots att de är underbara ändå är otillräckliga.</v>
<v n="11">När jag var barn talade och tänkte och resonerade jag som ett barn, men sedan jag blev vuxen sträcker sig mina tankar mycket längre och jag har lagt av det som är barnsligt.</v>
<v n="12">På samma sätt kan vi bara se och förstå en del av Guds storhet nu. Det är som spegelbilden i en orolig vattenyta. Men en dag ska vi se honom i hans fullhet, ansikte mot ansikte. Allt det som jag nu vet är ofullkomligt, men då ska jag veta allt precis som Gud vet allt om mig nu.</v>
<v n="13">När allt annat går under finns tre saker ändå kvar - tron, hoppet och kärleken - men störst av dem är kärleken.</v>
</c>
<c n="14">
<v n="1">Låt kärleken vara ert främsta mål, men be om de speciella gåvor som den helige Ande ger, och särskilt om gåvan att profetera.</v>
<v n="2">Om din gåva är att "tala i tungor", det vill säga tala på ett språk som du inte har lärt dig, så talar du till Gud och inte till människor, eftersom de inte kan förstå dig. Du talar genom Andens kraft, men allt du säger är en hemlighet.</v>
<v n="3">Men den som profeterar förkunnar Guds budskap. Han hjälper andra att växa i Herren och uppmuntrar och tröstar dem.</v>
<v n="4">En person som "talar i tungor" får alltså själv hjälp till att växa i Anden, men den som profeterar kommer med budskap från Gud, och bygger upp hela församlingen.</v>
<v n="5">Jag önskar att ni alla hade gåvan att "tala i tungor", men jag önskar ännu mer att ni alla kunde profetera och förkunna Guds budskap. Det är nämligen en större och mer användbar utrustning än att tala på okända språk, om du inte efteråt kan tolka vad du har sagt, så att de andra också kan få någon nytta av det.</v>
<v n="6">Kära vänner, tänk er att jag själv skulle komma till er och tala på ett språk som ni inte förstod. Till vilken nytta skulle det vara? Men om jag på ett språk som ni förstår, talar om vad Gud har visat mig och berättar om det jag känner till och om vad som ska hända och om de stora sanningarna i Guds ord - så är det vad ni behöver och det kommer att hjälpa er.</v>
<v n="7">Om ett instrument, en flöjt eller en harpa, ger ifrån sig toner som inte kan skiljas från varandra, hur ska man då kunna höra vilken melodi som spelas? Ingen kan känna igen en melodi, spelad på en flöjt, om inte varje ton ljuder klart.</v>
<v n="8">Och om en trumpetsignal är otydlig, vem gör sig då färdig till strid?</v>
<v n="9">Hur ska en människa då kunna förstå vad du menar, om du talar till henne på ett främmande språk? Det är som att prata i tomma luften.</v>
<v n="10">Jag antar att det finns tusentals andra språk än mitt i världen. Alla är användbara för dem som förstår dem,</v>
<v n="11">men mig säger de ingenting. Om någon talar till mig på ett språk jag inte förstår så är vi främlingar för varandra.</v>
<v n="12">Eftersom ni är så ivriga att få den helige Andes gåvor, så be honom om de bästa. De som kan bli till verklig hjälp för hela församlingen.</v>
<v n="13">Om någon har fått gåvan att tala okända språk, så bör han också be om gåvan att uttyda och tolka det han säger, så att alla kan förstå.</v>
<v n="14">För om jag ber på ett språk som jag inte förstår, så ber min ande, men jag vet inte själv vad jag säger.</v>
<v n="15">Hur ska jag då göra? Jag ska be på båda sätten. Jag kan "tala i tungor", men också be på mitt modersmål. Jag kan sjunga i anden men också på mitt eget språk, så att jag förstår den lovprisning som jag för fram.</v>
<v n="16">För om du talar "tungomål" och prisar och tackar Gud enbart med anden, hur ska då de som inte förstår dig kunna lovprisa Gud tillsammans med dig? Hur ska de kunna förena sig med dig i tacksägelse, när de inte vet vad du säger?</v>
<v n="17">Det finns inget att invända mot att du tackar Gud på det sättet, men de andra människorna som är närvarande får ingen hjälp av det.</v>
<v n="18">Jag tackar Gud för att jag "talar i tungor" mer än någon av er.</v>
<v n="19">Men i offentliga gudstjänster talar jag hellre fem ord som människor kan förstå och få hjälp av än tiotusen ord i tungor på ett okänt språk.</v>
<v n="20">Kära bröder, var inte naiva när det gäller att förstå detta. Ni ska vara lika oskyldiga som barn i fråga om allt ont, men när det gäller förståndet ska ni vara fullvuxna.</v>
<v n="21">Det står i de gamla Skrifterna att Gud ska sända män från andra länder till att tala till sitt folk på främmande språk, men inte ens då ska de lyssna.</v>
<v n="22">Att be på ett okänt språk för inte människor till tro, men det profetiska talet övertygar och skapar tro.</v>
<v n="23">Anta att en som inte tror kommer till församlingen och hör er tala på olika språk. Nog kommer han att tro att ni är galna.</v>
<v n="24">Däremot om ni alla profeterar, så kan era vittnesbörd övertyga hans samvete om att han är en syndare.</v>
<v n="25">Hans hemliga tankar kommer att bli kända, och han kommer att falla ner på sina knän och tillbe Gud och förklara att Gud verkligen finns där ibland er.</v>
<v n="26">Mina bröder, låt oss nu sammanfatta vad jag har sagt. När ni kommer tillsammans bör det fungera på det sättet att några sjunger, andra undervisar eller berättar något som Gud har låtit dem förstå, andra "talar tungomål" eller uttyder någon annans "tungotal". Men allt som görs måste vara nyttigt för alla och tjäna till att bygga upp dem i tron på Herren.</v>
<v n="27">Inte fler än två eller högst tre bör tala på okända språk,</v>
<v n="28">och om ingen som kan tolka finns närvarande bör de inte tala högt. De kan tala tyst för sig själva och för Gud, men inte offentligt.</v>
<v n="29" t="30">Två eller tre kan profetera, om de har gåvan, men bara en i taget, medan de andra lyssnar. Om någon får ett budskap eller en uppenbarelse från Herren ska den som då talar sluta.</v>
<v n="31">På det sättet kan alla som har profetians gåva få tala, den ene efter den andre, och alla kommer att lära sig något och bli uppmuntrade och hjälpta.</v>
<v n="32">Kom ihåg att en person som har ett budskap från Gud, också har kraft att behärska sig själv eller att vänta på sin tur.</v>
<v n="33">Gud tycker inte om när det är oordning. Han vill att det ska råda harmoni i församlingen.</v>
<v n="34">Kvinnorna bör vara tysta under sammankomsterna. De ska inte vara med i diskussionerna, för de är enligt Skriften underordnade männen.</v>
<v n="35">Om de undrar över något kan de fråga sina män efteråt i hemmet, för det är olämpligt för kvinnor att ta till orda i församlingen.</v>
<v n="36">Håller ni inte med mig? Tror ni att kunskapen om Guds vilja börjar och slutar med er korinthier? Ja, då har ni misstagit er!</v>
<v n="37">Ni som gör anspråk på att ni har profetians gåva liksom andra gåvor från den helige Ande borde vara de första att förstå att vad jag säger är en befallning från Herren själv.</v>
<v n="38">Men om någon fortfarande inte håller med mig så måste vi lämna honom i hans okunnighet.</v>
<v n="39">Därför, kära vänner i tron, var angelägna om att bli profeter, så att ni kan förkunna Guds budskap klart, men säg aldrig att det är fel att "tala i tungor".</v>
<v n="40">Se till att allt sker värdigt och med ordning.</v>
</c>
<c n="15">
<v n="1">Bröder, låt mig nu få påminna er om vad de goda nyheterna handlar om. De har verkligen inte förändrats utan är samma goda nyheter som jag tidigare har gett er. Ni var öppna för dem då och det är ni också nu. Er tro är ju ett resultat av dem.</v>
<v n="2">Och det är genom dem ni har blivit frälsta, om ni nu fortfarande håller fast vid er tro. Annars har ju allt varit bortkastat.</v>
<v n="3">Från första början förmedlade jag till er vad jag själv fått kunskap om, nämligen att Kristus dog för våra synder, precis som Skriften sa att han skulle göra,</v>
<v n="4">och att han begravdes, och att han uppstod från graven tre dagar senare, alldeles som profeterna hade förutsagt.</v>
<v n="5">Petrus såg honom, och senare såg också resten av "de tolv" honom.</v>
<v n="6">Efter det såg mer än femhundra kristna bröder honom på samma gång, och de flesta av dem lever fortfarande.</v>
<v n="7">Sedan såg Jakob honom, och därefter alla apostlarna.</v>
<v n="8">Sist av alla såg också jag honom, långt efter de andra, som om jag hade blivit född nästan alltför sent för att uppleva det.</v>
<v n="9">Jag är den minst värdige av alla apostlarna, ja, jag borde inte alls kallas apostel, med tanke på hur jag tidigare behandlade Guds församling.</v>
<v n="10">Men vad jag nu än är, så är jag det därför att Gud slösade en sådan förlåtelse och nåd på mig - och det inte utan resultat, för jag har arbetat mer intensivt än alla de andra apostlarna. Och ändå är det inte jag som har gjort det, utan Gud som har arbetat i mig för att välsigna mig.</v>
<v n="11">Det spelar ingen roll vem som har arbetat mest intensivt, jag eller de, det viktiga är att vi har predikat de goda nyheterna för er, och att ni har trott dem.</v>
<v n="12">Men säg mig nu, eftersom ni tror vad vi predikar, nämligen att Kristus uppstod från de döda, varför säger en del av er att det inte finns någon uppståndelse?</v>
<v n="13">För om det inte finns någon uppståndelse från de döda, måste ju Kristus fortfarande vara död.</v>
<v n="14">Och om han fortfarande är död, är allt det vi predikat meningslöst och er tro på Gud tom, värdelös och hopplös.</v>
<v n="15">Alla vi apostlar är i så fall lögnare, eftersom vi har sagt att Gud väckte upp Kristus från de döda.</v>
<v n="16">Om det inte finns någon uppståndelse, då är Kristus alltjämt död,</v>
<v n="17">och er tro är meningslös, och ni är fortfarande kvar i era synder.</v>
<v n="18">Om det är på det sättet har alla kristna som dött gått förlorade.</v>
<v n="19">Och om det bara har sitt värde i att vara kristen under livet här på jorden, så är vi de olyckligaste av alla varelser.</v>
<v n="20">Men faktum är att Kristus verkligen uppstod från de döda och har blivit den förste av alla de som en dag ska uppstå.</v>
<v n="21">Döden kom in i världen genom vad en människa, nämligen Adam, gjorde. Men genom en annan människa, Kristus, kom uppståndelsen från de döda.</v>
<v n="22">Vi är alla släkt med Adam, och därför kommer vi att dö, för överallt där det finns synd, där blir döden följden. Men alla som är släkt med Kristus kommer att få nytt liv,</v>
<v n="23">men i tur och ordning. Kristus uppstod först, och när sedan Kristus kommer tillbaka ska allt hans folk uppstå.</v>
<v n="24">Efter detta ska slutet komma, då Kristus överlämnar riket till Gud, Fadern, sedan han krossat alla sina fiender.</v>
<v n="25">För Kristus ska vara kung tills han har besegrat alla sina fiender,</v>
<v n="26">också den siste fienden - döden. Denne måste också övervinnas och förintas.</v>
<v n="27">Kristus har av Fadern fått välde och makt över allting, men härskar naturligtvis inte över Fadern själv, som gav honom denna makt att regera.</v>
<v n="28">När Kristus slutligen har vunnit striden mot alla sina fiender, då kommer han, Guds Son, att också ställa sig under sin Fars överhöghet, så att Gud, som har gett honom seger över allt annat, blir den ende härskaren.</v>
<v n="29">Vad är det för mening med att låta döpa sig för de döda, om de döda inte kommer tillbaka till livet? Varför ska man göra det, om man inte tror att de döda ska uppstå en dag?</v>
<v n="30">Varför skulle vi själva ständigt riskera våra liv och se döden i vitögat gång på gång?</v>
<v n="31">Det är ett faktum att jag utsätts för dödsfara dagligen, det är lika sant som att jag är stolt över att ni växer till i Herren.</v>
<v n="32">Och vad låg det för värde i att slåss med vilddjuren i Efesos, om det bara gäller något för livet här nere? Om vi inte ska leva efter det att vi har dött, så kan vi lika gärna ägna oss åt att ha roligt, äta och dricka och vara glada! Vad spelar då allt annat för roll? I morgon ska vi ju dö, och då är det slut på allt!</v>
<v n="33">Men låt er inte luras av dem som säger så. Om ni lyssnar på dem, så börjar ni snart också handla som de.</v>
<v n="34">Var förnuftiga och sluta synda. För till er skam måste jag säga att några av er inte alls är kristna och aldrig har känt Gud.</v>
<v n="35">Men någon kanske frågar: "Hur kommer de döda att uppstå? Vilket slags kroppar kommer de att få?"</v>
<v n="36">Vilken dum fråga! Du kan finna svaret i din egen trädgård. När du sår ett sädeskorn i marken, växer det inte upp och blir till en planta om det inte "dör" först.</v>
<v n="37">När det gröna skottet kommer upp ur jorden är det mycket olikt säden som du först sådde, för det enda du lägger i jorden är ett obetydligt litet vetekorn, eller vad det nu är, som du sår.</v>
<v n="38">Sedan ger Gud det en ny, vacker kropp av precis det slag som han vill att det ska ha, och olika slags plantor kommer från olika slags frön.</v>
<v n="39">Och alldeles som det finns olika slags säd och plantor, så finns det också olika slags kroppar. Mänskliga varelser, djur, fiskar och fåglar är alla olika.</v>
<v n="40">Änglarna i himlen har kroppar som är mycket olika våra, och deras skönhet är en annan än vår.</v>
<v n="41">Solen har en skönhet och månen och stjärnorna en annan. Och stjärnorna skiljer sig från varandra i skönhet och klarhet.</v>
<v n="42">På samma sätt är våra jordiska kroppar, som dör och förmultnar, annorlunda än de kroppar vi ska få när vi kommer tillbaka till livet, för de ska aldrig dö.</v>
<v n="43">De kroppar som vi har nu är dödliga och begravs därför, men de uppstår till odödlighet.</v>
<v n="44">Nu är de svaga, döende kroppar, men när vi får liv igen kommer de att vara fyllda av skönhet och styrka. När döden rör vid dem nu är de bara mänskliga kroppar, men när de uppstår ska de vara övernaturliga kroppar. För alldeles som det finns naturliga, mänskliga kroppar, så finns det också övernaturliga, andliga kroppar.</v>
<v n="45">Skriften säger oss att den förste mannen, Adam, blev en levande varelse, men Kristus blev en livgivande ande, och är därför större.</v>
<v n="46">Först har vi alltså dessa mänskliga kroppar, och senare ger Gud oss andliga, himmelska kroppar.</v>
<v n="47">Adam skapades av jordens mull, men Kristus kom från himlen.</v>
<v n="48">Varje mänsklig varelse har en kropp precis som Adam hade, skapad av jord, men alla som blir Kristi tillhörigheter kommer att få samma slags kropp som han ä en kropp fr¦n himlen.</v>
<v n="49">Alldeles som var och en av oss har en likadan kropp som Adam hade, så kommer vi en dag att få en likadan kropp som Kristus har.</v>
<v n="50">En jordisk kropp av kött och blod kan alltså inte komma in i Guds rike. Våra kroppar, som ju alla ska dö, är inte av det rätta slaget för att leva i evighet.</v>
<v n="51">Ni ska få del av en hemlighet. Alla av oss kommer inte att dö, men vi ska alla få nya kroppar!</v>
<v n="52">Det kommer att hända på ett ögonblick, när den sista basunen ljuder. För det ska höras en basunstöt från himlen, och alla de kristna som har dött kommer plötsligt att bli levande med nya kroppar som aldrig kommer att dö. Sedan ska vi som fortfarande lever, också i ett ögonblick få nya kroppar.</v>
<v n="53">Våra jordiska kroppar, de som vi nu har och som en gång dör, måste förvandlas till himmelska kroppar, som inte kan förstöras utan ska leva i evighet.</v>
<v n="54">När detta händer kommer det ord i Skriften att uppfyllas som säger: "Döden är besegrad och finns inte mer.</v>
<v n="55" t="56">Död, var är då din seger och var är då din makt?" För dödens makt kommer av synden, och syndens makt kommer av lagen.</v>
<v n="57">Vi prisar Gud för segern över döden! Det är han som ger seger genom Jesus Kristus, vår Herre!</v>
<v n="58">Mina kära bröder, eftersom den framtida segern är viss, ska ni därför vara starka och stå fasta och hängivet arbeta för Herren, för ni vet att inget som ni gör för Herren är bortkastat.</v>
</c>
<c n="16">
<v n="1">Så vill jag ge er några anvisningar när det gäller de pengar som ni samlar in för att skicka till de kristna i Jerusalem. Jag har gett samma instruktioner till församlingarna i Galatien.</v>
<v n="2">Varje söndag bör var och en av er lägga undan något av vad ni har tjänat under veckan och använda det för detta offer. Lägg undan vad ni har råd med. Vänta inte tills jag har kommit för att då försöka samla in allt på en gång.</v>
<v n="3">När jag kommer ska jag skicka er gåva med ett brev till Jerusalem. Det ska föras dit av budbärare som man kan lita på. Ni kan själva välja ut vilka.</v>
<v n="4">Om det passar kan jag också följa med, så att vi då kan resa tillsammans.</v>
<v n="5">Jag ska komma och besöka er när jag varit i Makedonien som jag bara tänker att resa igenom.</v>
<v n="6">Det blir nog så att jag stannar länge hos er, kanske hela vintern, och sedan kan ni skicka mig vidare vart det nu blir.</v>
<v n="7">Den här gången vill jag inte bara göra ett kort besök hos er och sedan fortsätta. Jag vill komma och stanna ett tag, om Herren låter mig göra det.</v>
<v n="8">Jag ska vara tillbaka här i Efesos till pingst,</v>
<v n="9">för här har jag en vidöppen dörr att predika och undervisa. Det händer mycket här, men det finns också många fiender till oss.</v>
<v n="10">Om Timotheos kommer, så se till att han känner sig hemma hos er, för han arbetar för Herren, precis som jag gör.</v>
<v n="11">Låt ingen förakta honom eller se ner på honom därför att han är ung, utan låt mig få honom tillbaka lycklig och glad över den tid han har fått vara hos er. Jag ser fram emot att träffa honom snart, tillsammans med de andra som återvänder.</v>
<v n="12">Jag bad Apollos att besöka er tillsammans med dem, men han menade att det inte var tid för det ännu. Han kommer att hälsa på hos er senare, när han får tillfälle.</v>
<v n="13">Håll ögon och öron öppna. Var trogna mot Herren. Handla som män, var starka.</v>
<v n="14">Och vad ni än gör, så gör det i vänlighet och kärlek.</v>
<v n="15">Kommer ni ihåg Stefanas och hans familj? De var de första som blev kristna i Grekland, och de ägnar sitt liv åt att hjälpa och tjäna de kristna överallt.</v>
<v n="16">Var snälla och följ deras anvisningar och gör allt vad ni kan för att hjälpa dem och andra som arbetar så helhjärtat vid er sida.</v>
<v n="17">Jag är glad att Stefanas, Fortunatus och Achaikos har kommit på besök.</v>
<v n="18">De har gett mig all den hjälp som ni inte kan ge mig eftersom ni inte är här. De har verkligen tröstat mig och varit till stor uppmuntran för mig, och jag är säker på att de har varit det för er också. Jag hoppas att ni verkligen uppskattar det arbete som sådana män utför.</v>
<v n="19">Församlingarna här i Asien skickar er sina kärleksfulla hälsningar. Aquila och Prisca sänder sina hälsningar, och det gör också alla de andra, som träffas i deras hem för att fira gudstjänst.</v>
<v n="20">Alla vännerna här har bett mig att hälsa er. Hälsa varandra med en helig kyss.</v>
<v n="21">Jag skriver dessa avslutningsord med min egen hand.</v>
<v n="22">Om någon inte älskar Herren, så vilar förbannelse över honom. Kom, Herre Jesus!</v>
<v n="23">Kärlek och nåd från Jesus Kristus ska vila över er.</v>
<v n="24">Mina varma hälsningar till er alla, för vi tillhör alla Kristus Jesus. Farväl!HälsningarPaulus</v>
</c>
</b>
<b n="2 Korinthierbrevet">
<c n="1">
<v n="1">Kära vänner! Detta brev kommer från Paulus, som är utvald av Gud och utsänd av Jesus Kristus, och från vår käre broder Timotheos. Vi skriver till er, alla kristna i Korinth och i hela Grekland.</v>
<v n="2">Nåd och frid från Gud vår Far och Herren Jesus Kristus.</v>
<v n="3" t="4">Vilken stor Gud vi har. Han är vår Herres Jesu Kristi Far. Från honom kommer all omtanke och tröst, och den ger han oss för att vi ska kunna ge samma hjälp och tröst vidare till andra som är i svårigheter och behöver vår sympati och inspiration.</v>
<v n="5">Ni kan vara säkra på att ju mer vi får lida för Kristus, desto mer kommer han att ge oss av tröst och uppmuntran.</v>
<v n="6" t="7">Vi möter stora svårigheter i vårt arbete att visa er Guds frälsning och omtanke. Men Gud har gett oss nytt mod mitt i våra bekymmer, och det kommer också ni att få glädje av. Ni kommer nämligen att förstå med vilken kärlek Gud vill ta hand om er, när ni får gå igenom samma lidanden. Han ska ge er kraft att stå ut med dem.</v>
<v n="8">Kära bröder, jag tror att ni bör få veta lite om den svåra tid vi hade i Asien. Vi pressades så långt över vår förmåga att vi trodde vår sista stund var kommen.</v>
<v n="9">Vi kände oss som dödsdömda och såg hur maktlösa vi var när det gällde att hjälpa oss själva. Men det hade ändå något gott med sig. Vi lärde oss att lägga allt i Guds händer. Bara han kunde rädda oss. Han kan ju till och med uppväcka döda.</v>
<v n="10">Han hjälpte oss också och räddade oss från en fruktansvärd död, och vi är övertygade om att han ska stå vid vår sida också i fortsättningen.</v>
<v n="11">Men ni måste hjälpa oss genom att be för oss. Då blir vi också många som kommer att tacka och lovprisa Gud för hans omsorg om oss!</v>
<v n="12">Vi är glada över att helt ärligt kunna säga att vi i allt vad vi har gjort har varit uppriktiga och haft ett gott uppsåt. Vi har bara litat på Herrens hjälp och inte på vår egen förmåga. Och detta är om möjligt ännu mer sant när det gäller vårt handlingssätt mot er.</v>
<v n="13" t="14">Mina brev har varit ärliga och gått rakt på sak. Jag har inte skrivit något mellan raderna! Även om ni inte känner mig särskilt väl (vilket jag hoppas att ni så småningom ska göra), så vill jag att ni ska försöka acceptera mig som jag är och rentav känna er stolta över mig. På sätt och vis har ni ju faktiskt redan börjat göra det, på samma sätt som jag kommer att vara stolt över er den dag då vår Herre Jesus kommer tillbaka.</v>
<v n="15" t="16">Det var för att jag var så säker på er förståelse och ert förtroende som jag räknade med att stanna och hälsa på er på min resa till Makedonien, och på det sättet ge ännu ett bevis på min kärlek till er. På vägen tillbaka hade jag också tänkt stanna för att bli utrustad för den fortsatta färden till Judeen.</v>
<v n="17">Nu kanske ni frågar varför jag ändrade mina planer. Hade jag inte redan bestämt mig? Eller är jag som vissa människor som säger "ja" och menar "nej"?</v>
<v n="18">Absolut inte! Lika säkert som att Gud är sann, så är jag inte en sådan människa. Mitt "ja" betyder "ja".</v>
<v n="19">Timotheos och Silvanus och jag har berättat för er om Jesus Kristus, Guds Son. Han är inte den som säger "ja" när han menar "nej". Han gör alltid precis som han säger.</v>
<v n="20">Han fullföljer och uppfyller alla Guds löften, hur många de än är. Vi har berättat för alla hur trofast han är, och på det sättet ärat hans namn.</v>
<v n="21">Det är Gud som har förenat oss i tron på Kristus och utrustat oss att som apostlar predika de goda nyheterna.</v>
<v n="22">Han har satt sin stämpel på oss, sin Ande. Det visar att vi är hans egendom. Att ha del i den helige Ande är en garanti för att vi tillhör honom, och ett förskott på allt det som han kommer att ge oss.</v>
<v n="23">Jag kallar Gud till vittne på att vad jag säger är absolut sant. Skälet till att jag inte har besökt er ännu är att jag vill bespara er mina tillrättavisningar.</v>
<v n="24">Även om jag inte kan göra mycket för att stärka er tro när jag kommer? den är ju redan stark? så vill jag komma för att glädja er. Jag vill göra er lyckliga, inte ledsna.</v>
</c>
<c n="2">
<v n="1">"Nej", sa jag till mig själv, "jag ska inte göra det. Jag ska inte plåga dem med ännu ett smärtsamt besök."</v>
<v n="2">För om jag gör er ledsna, vem ska då göra mig glad? Det är ni som ska göra det, och hur skulle ni kunna det om jag gör er sorgsna?</v>
<v n="3">Därför skrev jag till er som jag gjorde i mitt sista brev, för att ni skulle kunna reda upp problemen innan jag kommer. När jag sedan äntligen kommer, så behöver jag inte bli ledsen för deras skull som egentligen borde ge mig den största glädjen. Jag var övertygad om att er lycka var så sammankopplad med min, att inte heller ni skulle vara lyckliga, om jag inte kom med glädje.</v>
<v n="4">Ni kan inte ana hur svårt det var för mig att skriva det förra brevet! Det krossade nästan mitt hjärta, och jag säger er uppriktigt att jag grät över det. Jag ville inte göra er illa, men jag var tvungen att visa hur mycket jag älskar er och bryr mig om vad som händer med er.</v>
<v n="5" t="6">Kom ihåg att den man som jag skrev om, han som orsakade alla svårigheterna, inte har bedrövat mig i samma utsträckning som han har vållat alla er smärta, även om jag upplevt min del i det också. Jag vill inte vara hårdare mot honom än jag behöver vara. Han har blivit tillräckligt straffad genom ert gemensamma avståndstagande.</v>
<v n="7">Nu är det dags att förlåta honom och trösta honom, annars blir han kanske så bitter och modlös att han inte kan repa sig.</v>
<v n="8">Var nu snälla och visa honom att ni fortfarande älskar honom varmt.</v>
<v n="9">Jag skrev till er som jag gjorde, också för att få reda på hur långt ni var villiga att lyda.</v>
<v n="10">När ni förlåter någon, så gör jag det också, och vad jag har förlåtit (i den utsträckning det har berört också mig) har jag förlåtit med Kristi auktoritet och för ert eget bästa.</v>
<v n="11">Ännu ett skäl att förlåta är att ni därigenom undviker att bli överlistade av Satan, för vi vet vad han är ute efter.</v>
<v n="12">När jag kom till staden Troas, gav Herren mig fantastiska möjligheter att predika evangeliet.</v>
<v n="13">Men Titus, min käre broder, var inte där för att möta mig, och jag kunde inte känna mig riktigt lugn, för jag undrade var han var och vad som hade hänt honom. Därför tog jag farväl av vännerna och åkte genom hela Makedonien för att försöka hitta honom.</v>
<v n="14">Men Gud vare tack som har vunnit seger genom vad Kristus gjorde. Vi får gå med i hans triumftåg och berätta för andra om Herren och sprida det glada budskapet som en välluktande doft.</v>
<v n="15">Våra liv har nämligen en ljuvlig och livgivande doft på grund av vår gemenskap med Gud. Det är kristuslivets blomdoft inom oss, som både de kristna och de som inte är kristna runt omkring oss känner.</v>
<v n="16">För dem som inte tror tycks detta vara en skrämmande påminnelse om död och dom, men för dem som känner Kristus är vi en livets doft. Men vilka är vuxna en sådan uppgift som denna?</v>
<v n="17">Bara de som likt oss själva är helhjärtade människor och som är sända av Gud och inför honom talar i Kristi kraft. Vi är inte som dessa många "brödpredikanter", som gör affär av Guds ord och bara predikar för att få sitt levebröd.</v>
</c>
<c n="3">
<v n="1">Börjar vi nu likna de falska lärare ni varit utsatta för? De måste jämt göra ett stort nummer av sig själva, och alltid bära med sig rekommendationsbrev. Jag tror knappast att ni behöver något brev från någon som berättar om oss, eller hur? Och vi behöver inte någon rekommendation från er heller.</v>
<v n="2">Det enda brev jag behöver är ni själva! Genom att se på er förvandling kan alla förstå att vi har gjort ett gott arbete ibland er.</v>
<v n="3">De kan se att ni är ett brev från Kristus skrivet av oss. Det är inte ett brev skrivet med bläck som Moses lag, inte heller inhugget på stentavlor som de tio budorden, utan en skrift av Guds levande Ande i människors inre.</v>
<v n="4">Vi vågar tala på detta sätt om oss själva därför att vi litar på Gud genom Kristus. Han ska hjälpa oss att vara sanna i vad vi säger,</v>
<v n="5">inte därför att vi tror att vi i oss själva kan göra något av bestående värde. Vår kraft och vår framgång kommer bara från Gud.</v>
<v n="6">Han är den som har hjälpt oss att förkunna denna nya väg till frälsning för andra. Vi säger inte att man måste lyda allt i Guds lag eller också dö, men vi talar om att det finns liv genom den helige Ande. Den gamla vägen? att försöka bli frälst genom att hålla de tio buden? slutar med döden. På den nya vägen ger den helige Ande dem liv.</v>
<v n="7">Ändå började det gamla lagsystemet, som ledde till döden, med en sådan härlighet att människorna inte kunde stå ut med att se Moses ansikte. För när han gav dem Guds lag, som de skulle lyda, lyste hans ansikte av Guds egen härlighet, även om glansen snart bleknade.</v>
<v n="8">Ska inte vi vänta oss en mycket större härlighet i dessa dagar, när den helige Ande ger oss liv?</v>
<v n="9">Om den plan som leder till dom var härlig, hur mycket härligare är inte den frälsningsplan som gör människorna rättfärdiga inför Gud?</v>
<v n="10">Den första härligheten, som lyste från Moses ansikte, bleknar i själva verket när den jämförs med den överväldigande härligheten i budskapet om Jesus Kristus.</v>
<v n="11">Och om den lag som var tidsbestämd bleknade till ingenting fast den var fylld av himmelsk härlighet, så måste ju härligheten i Guds nya frälsningsplan vara ännu mycket större, för den är evig.</v>
<v n="12">Eftersom vi vet att denna nya härlighet aldrig kommer att försvinna, kan vi predika utan att vara rädda</v>
<v n="13">och behöver inte göra som Mose, som hängde ett skynke över sitt ansikte så att israeliterna inte kunde se hur härligheten avtog.</v>
<v n="14">Inte bara Moses ansikte var dolt, utan hans folks sinnen och förstånd var också överhöljda och förblindade. Till och med nu när Skrifterna läses tycks det vara som om judarnas inre är täckt med en tjock slöja, eftersom de inte kan inse och förstå Skriftens verkliga mening. Denna missförståndets slöja kan nämligen bara tas bort genom tron på Kristus.</v>
<v n="15">Ja, än i dag när de läser Moses skrifter är deras inre ögon blinda, och de tror att enda möjligheten att bli frälst är att lyda de tio budorden.</v>
<v n="16">Men så fort någon vänder sig från sina synder till Herren tas slöjan bort.</v>
<v n="17">Herren är Anden, som ger dem liv, och där han finns, där finns det frihet från lagen.</v>
<v n="18">Vi kristna har ingen slöja över våra ansikten. Vi kan vara speglar, som klart återspeglar Herrens härlighet. Och allt eftersom Herrens Ande arbetar inom oss, blir vi mer och mer lika honom.</v>
</c>
<c n="4">
<v n="1">Det är Gud själv som i sin omtanke om oss har gett oss den underbara uppgiften att berätta om hans goda nyheter för andra, och därför ger vi aldrig upp.</v>
<v n="2">Vi försöker inte lura människor att tro. Vi är inte intresserade av att arbeta på det sättet. Vi försöker aldrig få någon att tro att Guds ord är något annat än det är. Alla sådana skamliga metoder förkastar vi. Vi står inför Gud själv när vi talar, och därför säger vi sanningen, och alla som känner oss vet att det är så.</v>
<v n="3">Om de goda nyheter som vi predikar är dolda för någon, så är de dolda för den som är på väg till evig död.</v>
<v n="4">Satan, som är gud i denna onda värld, har förblindat en sådan människa, så att hon varken kan se ljuset från det glada budskapet, eller förstå det fantastiska i Kristi, vår Guds, härlighet som vi predikar om.</v>
<v n="5">Vi går inte runt och predikar om oss själva, utan vi predikar att Jesus Kristus är Herre. Allt vi säger om oss själva är att vi är era slavar på grund av vad Jesus har gjort för oss.</v>
<v n="6">För Gud som sa: "Låt ljuset lysa i mörkret", har fått oss att förstå att det är hans härlighets ljus som lyser mot oss i Jesu Kristi ansikte.</v>
<v n="7">Men denna dyrbara skatt? den kraft och det ljus som nu finns inom oss? b¤r vi i ett tillf¤lligt skal, det vill s¤ga i v¦ra svaga kroppar. Alla kan se att denna underbara kraft inom oss m¦ste komma fr¦n Gud, och inte kan vara v¦r egen.</v>
<v n="8">Vi är på alla sidor omgivna av svårigheter, men inte nerbrutna eller utslagna. Vi ser ofta ingen utväg, men vi ger för den skull inte upp.</v>
<v n="9">Vi är förföljda till det yttersta, men Gud överger oss aldrig. Vi blir nedslagna, men vi reser oss och fortsätter.</v>
<v n="10">Våra kroppar hotas ständigt av döden, på samma sätt som Jesus hotades av döden. Därför kan alla se att det bara är den levande Kristus inom oss som skyddar oss.</v>
<v n="11">Ja, vi lever i ständig fara för våra liv, därför att vi tjänar Herren, men det ger oss gång på gång tillfälle att låta Jesu Kristi kraft bli synlig i våra döende kroppar.</v>
<v n="12">På grund av det vi predikar står vi ansikte mot ansikte med döden, men för er har det resulterat i evigt liv.</v>
<v n="13">Utan att vara rädda säger vi vad vi tror, och litar på att Gud tar hand om oss, precis som psalmisten gjorde när han sa: "Jag tror, och därför talar jag."</v>
<v n="14">Vi vet att samme Gud, som förde Herren Jesus Kristus tillbaka från de döda, också kommer att föra oss till liv igen tillsammans med Jesus och ställa oss tillsammans med er inför honom.</v>
<v n="15">Våra lidanden tjänar ert bästa. Ju fler av er som vinns för Kristus, desto fler kan tacka för hans stora godhet och desto mer kommer Herren att förhärligas.</v>
<v n="16">Det är därför som vi aldrig ger upp. Även om våra kroppar bryts ner av döden, så växer vår inre styrka i Herren för varje dag.</v>
<v n="17">Våra svagheter och lidanden är egentligen ganska små och ska inte vara så länge. Ändå kommer denna korta tid av svårigheter att leda till Guds rikaste välsignelser för oss under hela evigheten.</v>
<v n="18">Vi tänker inte på det vi upplever just nu, till exempel svårigheterna runt omkring oss, utan vi ser fram emot himlens glädje, som vi ännu inte har upplevt. Svårigheterna ska snart vara förbi. Men glädjen som väntar kommer att räcka i evighet.</v>
</c>
<c n="5">
<v n="1">Vi vet att när vi dör och lämnar kroppen, blir det som att byta ut ett väl använt tält mot ett nytt hus. Det ska bli vårt hem för evigheten och det är byggt av Gud själv och inte av människohänder.</v>
<v n="2">Vi blir ofta trötta på vår jordiska kropp. Det är därför som vi längtar efter den dag när vi ska få himmelska kroppar. Det blir som att ta på sig nya kläder.</v>
<v n="3">För vi ska inte bli som andar som saknar kropp.</v>
<v n="4">Vår nuvarande kropp får oss att sucka och stöna, men trots det så kan vi inte tänka oss att dö och bli utan kropp. Nej, vi vill bli överklädda med den nya kroppen så att vår dödliga kropp blir uppslukad av det eviga livet.</v>
<v n="5">Och det är också vad Gud förberett för oss, och som en garanti och ett förskott på det som ska komma har han gett oss den helige Ande.</v>
<v n="6">Nu kan vi lugnt se fram emot att få nya kroppar. Vi förstår också att vårt "tält" här på jorden inte är vårt riktiga hem.</v>
<v n="7">Det är genom att tro och inte genom att se som vi vet att detta är sant.</v>
<v n="8">Och vi är inte rädda för att lämna denna kropp och dö, för då kommer vi hem till Herren.</v>
<v n="9">Vi vill leva så att vi gläder honom, vare sig vi redan är hos honom eller på väg hem till honom.</v>
<v n="10">För vi måste alla ställas inför Kristus för att dömas, och våra liv kommer att granskas av honom. Var och en kommer att få vad han har gjort sig förtjänt av under sitt jordiska liv, gott eller ont.</v>
<v n="11">På grund av den djupa respekt för Herren som vi alltid känner inom oss, arbetar vi intensivt för att vinna andra. Gud känner oss och vet att vi är uppriktiga i detta, och jag hoppas att ni också verkligen är medvetna om det.</v>
<v n="12">Försöker vi klappa oss själva på axeln igen? Nej, jag vill bara att ni ska ha skäl nog att känna er stolta över oss, så att ni kan svara de predikanter som gör sig till och skryter med hur bra de ser ut och hur bra de predikar, men som inte är ärliga och uppriktiga.</v>
<v n="13" t="14">Är vi galna när vi säger sådant om oss själva? Om så är fallet, så är det för att ge äran åt Gud. Och om vi är vid sunda vätskor så är det till er nytta. Vad vi än gör så gör vi det inte för vår egen skull, utan därför att vi styrs av Kristi kärlek. Eftersom vi är övertygade om att Kristus har dött för oss alla, tror vi också att vi har dött bort från det gamla liv som vi levde förr.</v>
<v n="15">Han har dött för alla, så att alla som lever? det vill s¤ga har f¦tt evigt liv fr¦n honom? inte l¤ngre ska leva f´r sig sj¤lva, utan f´r Kristus som har d´tt och uppst¦tt f´r dem.</v>
<v n="16">Sluta därför att värdera andra kristna efter vad världen tycker om dem eller efter deras yttre. En gång i tiden gjorde jag fel och bedömde Kristus på det sättet. Jag såg honom bara som en vanlig människa som jag själv. Nu ser jag det på ett helt annat sätt.</v>
<v n="17">När någon blir kristen, blir han en fullständigt ny människa invärtes. Han är inte densamme längre. Ett nytt liv har börjat!</v>
<v n="18">Allt detta nya kommer från Gud som har fört oss tillbaka till gemenskap med honom genom det som Kristus Jesus har gjort. Och Gud har gett oss den förmånen att vi ska uppmana alla människor att komma in i ett rätt förhållande till honom.</v>
<v n="19">Det var Gud som genom Kristus återförenade världen med sig själv, och han anklagar inte längre människan för hennes synder utan utplånar dem. Detta är det underbara budskap som han har gett oss för att vi ska berätta det för andra.</v>
<v n="20">Vi är Kristi ambassadörer. Gud använder oss för att tala till er. Vi ber er, som om Kristus själv var här och bad er att ta emot den kärlek han erbjuder er, och låta er försonas med Gud.</v>
<v n="21">För Gud lade våra synder på den syndfrie Kristus. I utbyte lät han sedan sin godhet flöda över oss!</v>
</c>
<c n="6">
<v n="1">Som Guds medarbetare ber vi er att inte låta detta underbara budskap om Guds stora godhet gå er ur händerna.</v>
<v n="2">Gud säger: "Er bön nådde mig när frälsningens port stod vidöppen, och på frälsningens dag kom jag till er hjälp." Just nu är Gud beredd att välkomna er. I dag är han beredd att frälsa er.</v>
<v n="3">Vi försöker att leva på ett sådant sätt att ingen någonsin ska bli sårad eller hindras från att finna Herren på grund av vårt handlingssätt. Vi vill att ingen ska finna något fel hos oss och sedan skylla det på Herren.</v>
<v n="4">Faktum är att vi i allt vi gör försöker visa att vi är Guds medarbetare. Vi står tålmodigt ut med lidande, svårigheter och besvär av alla slag.</v>
<v n="5">Vi har blivit slagna, satta i fängelse, mött uppretade folkmassor, arbetat och slitit, vakat hela nätter utan någon sömn och gått utan mat.</v>
<v n="6">Genom vårt sätt att leva, genom vår kunskap om Kristus och genom vårt tålamod har vi bevisat att vi är det vi påstår oss vara. Vi har varit vänliga och i verklig mening kärleksfulla och fyllda med den helige Ande.</v>
<v n="7">Vi har varit uppriktiga, och Guds kraft har hjälpt oss i allt vi har gjort. Vi har haft allt som hör till en gudfruktig människas utrustning.</v>
<v n="8">Vi är trogna Herren, vare sig andra hedrar oss eller föraktar oss, vare sig de kritiserar oss eller rekommenderar oss. Vi är ärliga, men blir kallade lögnare.</v>
<v n="9">Världen struntar i oss, men Gud känner oss. Vi lever i dödens närhet men är fortfarande vid liv. Vi har blivit skadade, men har räddats från döden.</v>
<v n="10">Vi är bedrövade, men samtidigt har vi vår glädje i Herren. Vi är fattiga, men vi ger rika andliga gåvor till andra. Vi äger ingenting, och ändå njuter vi av allt.</v>
<v n="11">O, mina kära vänner i Korinth! Jag har visat alla mina känslor för er. Jag älskar er av hela mitt hjärta.</v>
<v n="12">Om förhållandet fortfarande är kyligt mellan oss, så beror det inte på bristande kärlek från min sida, utan på att er kärlek är alltför liten och inte räcker till för mig.</v>
<v n="13">Nu talar jag till er som om ni verkligen var mina egna barn. Öppna era hjärtan för oss! Ge oss kärlek tillbaka.</v>
<v n="14">Börja inte samarbeta med dem som inte älskar Herren, för vad har Guds folk gemensamt med syndens människor? Hur kan ljuset ha samband med mörkret?</v>
<v n="15">Och vad har Kristus och djävulen gemensamt? Och hur kan en kristen ha gemenskap med någon som inte tror?</v>
<v n="16">Och vad har Guds tempel med avgudarna att göra? Ni är Guds tempel, den levande Gudens hus, och Gud har sagt om er: "Jag ska bo i dem och vandra bland dem, och jag ska vara deras Gud, och de ska vara mitt folk."</v>
<v n="17">Det är därför som Herren har sagt: "Lämna dem, skilj er ifrån dem. Rör inte det som är orent. Då ska jag ta emot er</v>
<v n="18">och vara en Far för er, och ni ska vara mina söner och döttrar."</v>
</c>
<c n="7">
<v n="1">Kära vänner, eftersom vi har dessa stora löften, så låt oss vända oss bort från allt som är fel, vare sig det har att göra med kroppen eller anden. Låt oss leva i sund gudsfruktan, och ge oss själva åt honom och ingen annan.</v>
<v n="2">Jag ber er att öppna era hjärtan för oss igen, för inte en enda av er har blivit orättvist behandlad av oss. Inte en enda av er har letts vilse. Vi har inte lurat någon eller utnyttjat någon.</v>
<v n="3">Jag säger inte detta för att gräla på er, eller för att lägga någon skuld på er. Som jag har sagt tidigare är ni för alltid i mitt hjärta, och jag lever och dör med er.</v>
<v n="4">Jag har det största förtroende för er, och jag är stolt över er. Ni har verkligen uppmuntrat mig, ni har gjort mig lycklig trots allt mitt lidande.</v>
<v n="5">När vi kom fram till Makedonien, fann vi ingen vila där. Runt omkring oss hade vi svårigheter av alla slag, och inom oss var vi fyllda av rädsla och oro.</v>
<v n="6">Gud, som ger nytt mod åt de modlösa, uppmuntrade oss då Titus kom till oss.</v>
<v n="7">Det var inte bara hans närvaro som gladde oss, utan också nyheterna som han förde med sig från den underbara tid han hade haft hos er. När han berättade för mig hur mycket ni såg fram emot mitt besök, och hur ledsna ni var över vad som hänt, så blev jag överlycklig. Nu förstår jag hur stor er lojalitet och kärlek till mig är.</v>
<v n="8">Jag är inte längre ledsen över att jag skickade mitt förra brev till er, även om jag ett tag var bekymrad när jag förstod hur smärtsamt det skulle bli för er att ta del av det. Men det plågade er bara en kort tid.</v>
<v n="9">Nu är jag glad att jag skickade det, inte därför att det gjorde er ont, utan därför att det fick er att vända er till Gud. Det var en rätt slags sorg ni upplevde, en sorg enligt Guds vilja, och den vållade er ingen skada.</v>
<v n="10">Gud använder ibland sorgen i våra liv för att hjälpa oss att vända oss bort från synden och söka det eviga livet. Vi ska därför aldrig klaga över att han sänder den. Men den sorg som en människa som inte är en kristen upplever är av mänskligt slag och den leder till död.</v>
<v n="11">Se bara hur mycket gott denna sorg från Herren gjorde er. Ni ryckte inte längre bara på axlarna, utan blev allvarliga och uppriktiga och var ivriga att göra er kvitt den synd som jag skrev till er om. Ni blev skrämda av vad som hade hänt och längtade efter att jag skulle komma och hjälpa er. Ni tog genast itu med problemet och redde upp det genom att straffa den man som hade syndat. Ni har gjort allt ni kan för att rätta till det.</v>
<v n="12">Om jag skrev till er var det alltså inte med tanke på den man som gjort orätt, inte heller med tanke på den som lidit orätt, utan för att ni själva inför Gud skulle bevisa på vilken sida ni står. Det var mitt syfte, i långt högre grad än att hjälpa den man som hade syndat och hans far, som han hade syndat mot.</v>
<v n="13">Förutom den uppmuntran ni gav oss genom er kärlek, blev vi ännu lyckligare över att se Titus så glad efter besöket hos er. Ni uppmuntrade honom och fick honom att känna sig lugn.</v>
<v n="14">Jag hade talat om för honom hur det skulle bli och berättat för honom om min stolthet över er innan han lämnade mig. Ni gjorde mig inte besviken. Jag har alltid sagt er sanningen, och nu har mitt beröm inför Titus också visat sig vara sant.</v>
<v n="15">Han älskar er mer än någonsin, och han kommer ihåg hur villigt och med vilket förtroende ni lyssnade till honom.</v>
<v n="16">Detta gör mig glad och nu vet jag att allt är väl mellan oss igen. Än en gång kan jag ha fullständigt förtroende för er.</v>
</c>
<c n="8">
<v n="1">Nu vill jag berätta för er vad Gud i sin nåd har gjort för församlingarna i Makedonien.</v>
<v n="2">Även om de har gått igenom många prövningar och svårigheter, har de fått uppleva en underbar glädje mitt i sin djupa fattigdom som inspirerat dem till en överflödande omsorg om andra.</v>
<v n="3">De gav inte bara vad de hade råd med, utan mycket mer. Jag kan vittna om att de gjorde det därför att de ville det, och inte därför att jag tjatade på dem.</v>
<v n="4">De bad oss att ta med det de samlat in, så att de också skulle få vara med och dela glädjen i att hjälpa de kristna i Jerusalem.</v>
<v n="5">Det allra bästa var att de överträffade alla våra förväntningar, för det första de gjorde var att överlåta sig själva åt Gud och sedan åt oss, vad det än kunde innebära.</v>
<v n="6">De ville också att vi skulle be Titus att besöka er och inspirera er till att utföra er del av denna kärlekstjänst. Det var ju han som uppmuntrade er att ge första gången.</v>
<v n="7">Ni är, kära vänner, föregångare på så många sätt. Ni har så mycket tro, så många goda förkunnare, så mycket kunskap, så stor entusiasm och så mycket kärlek till oss. Nu vill jag också att ni ska vara föregångare i att dela med er.</v>
<v n="8">Det är ingen order jag ger er. Jag säger inte att ni måste göra det, men andra är angelägna att göra det. Det här är ett sätt att bevisa att er kärlek är verklig och att den är mer än bara ord.</v>
<v n="9">Ni vet hur fylld av kärlek och godhet vår Herre Jesus var. Trots sina oerhörda möjligheter lämnade han allt för att hjälpa er. Han lämnade allt för att ge er allt.</v>
<v n="10">Jag skulle vilja föreslå att ni avslutar vad ni började att göra för ett år sedan, för ni var inte bara de första att ta detta initiativ, utan också de första att förverkliga det.</v>
<v n="11">Eftersom ni har börjat så entusiastiskt, bör ni fortsätta det tills det blir avslutat, och ge vad ni kan av det ni har. Låt orden bli handling!</v>
<v n="12">Om ni verkligen är ivriga att ge, så är det inte så viktigt hur mycket ni har att ge. Gud vill att ni ska ge av vad ni har, inte av vad ni inte har.</v>
<v n="13">Naturligtvis menar jag inte att de som tar emot era gåvor ska få det bekvämt på er bekostnad,</v>
<v n="14">utan bara att ni bör dela med er av vad ni har till dem. För närvarande har ni det gott ställt och kan hjälpa dem. En annan gång kan de kanske dela med sig till er, när ni behöver något. På det sättet kommer alla att ha vad de behöver.</v>
<v n="15">Kommer ni ihåg vad Skriften säger om detta? "Den som samlade mycket hade inget kvar, och den som samlade lite hade tillräckligt." Därför bör ni också dela med er till dem som behöver.</v>
<v n="16">Jag tackar Gud för att han har gett Titus samma ivriga omsorg om er som jag själv har.</v>
<v n="17">Det är med glädje som han följer mitt förslag att besöka er igen, men jag tror att han hade kommit i alla fall, för han är mycket angelägen om att få träffa er!</v>
<v n="18">Jag ska också skicka en annan välkänd broder med honom, en som i alla församlingarna är en mycket uppskattad förkunnare av de goda nyheterna.</v>
<v n="19">Församlingarna har utsett honom att resa med mig och överlämna gåvan till Jerusalem. Herren blir ärad genom detta, och det kommer också att visa vår iver att hjälpa varandra.</v>
<v n="20">Genom att resa tillsammans kan vi skydda oss mot misstankar, för vi är angelägna om att ingen ska kunna anmärka på vårt sätt att ta hand om denna stora gåva.</v>
<v n="21">Gud vet att vi är ärliga, men jag vill att alla andra ska tro det också. Det är därför som vi gör på detta sätt.</v>
<v n="22">Jag skickar ännu en broder till er, som vi av erfarenhet känner som en ärlig och uppriktig kristen. Han är speciellt intresserad av denna resa och ser fram mot att träffa er, eftersom jag har berättat för honom om er iver att hjälpa till.</v>
<v n="23">Om någon undrar vem Titus är så säg att han är min medarbetare i allt som också vill hjälpa er. Säg också att de andra båda bröderna representerar församlingarna här och att de med sina liv ärar Kristus.</v>
<v n="24">Ta emot dessa män med kärlek och låt församlingarna se hur rätt jag har haft när jag har berömt dem.</v>
</c>
<c n="9">
<v n="1">Jag inser att jag egentligen inte alls skulle ha behövt nämna detta om att hjälpa Guds folk.</v>
<v n="2">Jag vet hur ivriga ni är att göra det, och jag har berömt er inför vännerna i Makedonien och sagt att ni var beredda att skicka en gåva för ett år sedan. Faktum är att det var er entusiasm som fick många av dem att börja hjälpa till.</v>
<v n="3">Men jag skickar ändå de här männen för att vara säker på att ni verkligen är beredda som jag sa, och att insamlingen har ägt rum. Jag hoppas att det inte ska visa sig att jag hade fel när jag berömde er.</v>
<v n="4">Jag skulle få skämmas mycket? och det skulle ni ocks¦? om n¦gra makedonier h¤r f´ljde med mig och fann att ni ¤nnu inte var klara, efter allt som jag ber¤ttat f´r dem!</v>
<v n="5">Därför har jag bett de andra bröderna att resa före mig. De ska se till att den gåva, som ni lovade att samla in, är klar och väntar på mig. Jag vill att det ska vara en verklig gåva och inte se ut som om den gavs under påtryckningar.</v>
<v n="6">Men kom ihåg att om ni ger lite, så kommer ni att få lite. En bonde som bara sår några få korn får bara en liten skörd, men om han sår mycket, så får han skörda mycket.</v>
<v n="7">Var och en måste bestämma sig för hur mycket han ska ge. Tvinga inte någon att ge mer än han verkligen vill. Det är de glada givarna som Gud värdesätter.</v>
<v n="8">Gud kan slösa sina gåvor över er och ge er allt ni behöver och mer därtill, och det kommer inte bara att räcka till för era egna behov, utan det kommer att bli så att ni med glädje kan ge till andra.</v>
<v n="9">Skriften säger: "Den gudfruktige är generös och ger frikostigt till sådana som har det svårt, och man kan alltid räkna med hans barmhärtighet och kärlek."</v>
<v n="10">Samme Gud, som ger bonden säd att så och bröd att äta, ska ge er mer och mer säd att så. Sedan ska han låta den växa så att ni får igen rikligt. På samma sätt ska er kristna tro bära rik frukt.</v>
<v n="11">Ja, Gud ska ge er mycket så att ni kan ge bort mycket, och när vi lämnar era gåvor till dem som behöver dem, så kommer de att tacka och lovprisa Gud för er hjälp.</v>
<v n="12">Resultatet av er insats får alltså dubbel effekt. De människor som lider nöd blir inte bara hjälpta, utan de kommer dessutom att flöda över av tacksamhet till Gud.</v>
<v n="13">De kommer inte bara att glädja sig över er generositet. De kommer också att förstå att er tro är äkta när den visar sig i det goda ni gör.</v>
<v n="14">Och de kommer att längta efter er och be innerligt för er på grund av denna underbara Guds nåd som har blivit synlig genom er.</v>
<v n="15">Tacka Gud för hans Son. Han är en gåva som är alltför underbar för att kunna uttryckas i ord.</v>
</c>
<c n="10">
<v n="1">Jag, Paulus, vänder mig nu personligen till er i all ödmjukhet precis som Kristus själv skulle göra. Ändå säger en del av er: "Paulus är modig när han skriver brev, men när han kommer hit vågar han inte öppna mun!"</v>
<v n="2">Jag hoppas att jag inte behöver visa er, när jag kommer, hur bestämd och skarp jag kan vara. Låt mig slippa det. Men jag drar mig naturligtvis inte för att gå emot dem som menar att jag styrs av mänskliga motiv.</v>
<v n="3">Det är sant att jag är en vanlig svag, mänsklig varelse, men jag använder inte världsliga metoder för att vinna mina strider.</v>
<v n="4">Jag använder Guds mäktiga vapen, inte sådana som människor har gjort, för att angripa djävulens befästningar.</v>
<v n="5">Dessa vapen kan bryta ner varje högmodigt argument mot Gud och varje mur som byggs för att hindra människor att finna honom. Med dem kan jag ta varje upprorisk tanke hos människor till fånga och leda den tillbaka till Kristus, så att de inget högre önskar än att lyda honom.</v>
<v n="6">Jag kommer att använda dessa vapen mot var och en som gör uppror sedan jag först använt dem mot er, och ni har kapitulerat för Kristus.</v>
<v n="7">Problemet med er är att ni bara ser mig som en svag och kraftlös person, men ni ser inte under ytan. För om någon kan säga sig äga Kristi kraft och auktoritet så är det jag.</v>
<v n="8">Det kan verka som om jag skryter mer än jag borde med min auktoritet över er. Men Herren har givit mig denna auktoritet för att hjälpa er, inte för att skada er, och jag kan stå för allt jag säger.</v>
<v n="9">Jag säger detta, för att ni inte ska tro att jag bara vill skrämma er när jag tillrättavisar er i mina brev.</v>
<v n="10">"Bry er inte om hans brev", säger en del. "Han använder sig av stora ord, men det är bara luft. När han kommer hit, ska ni få se att han inte är så märkvärdig. Han är heller ingen vidare talare!"</v>
<v n="11">Men när jag den här gången kommer till er kommer jag att vara lika sträng som i mina brev.</v>
<v n="12">Missförstå mig nu inte. Jag vågar inte påstå att jag är lika framstående som dessa män, som har talat om för er hur bra de är! Problemet är att de bara jämför sig med varandra och har sig själva som måttstock. Vilken dumhet!</v>
<v n="13">Vi skryter inte med en auktoritet som vi inte har. Vårt mål är att fullfölja den plan som Gud har för er, och denna plan innefattar samarbete med er.</v>
<v n="14">Vi går inte för långt när vi påstår att vi har auktoritet över er, för vi var de första som kom till er med de goda nyheterna om Kristus.</v>
<v n="15">Och vi försöker inte få beröm för det arbete som någon annan har gjort bland er. I stället önskar vi att er tro ska växa, och vårt arbete bland er utökas inom de gränser Gud fastställt.</v>
<v n="16">Därefter ska vi predika de goda nyheterna för andra städer, som ligger längre bort än Korinth, och där ingen annan arbetar ännu. Då kommer det aldrig att kunna sägas att vi arbetar på någon annans åker.</v>
<v n="17">Skriften säger: "Den som vill berömma sig, ska bara berömma sig av vad Herren gjort."</v>
<v n="18">När någon skryter om sig själv och hur bra han har gjort något, så betyder det inte så värst mycket. Men det är skillnad när Herren rekommenderar honom!</v>
</c>
<c n="11">
<v n="1">Jag hoppas att ni har tålamod med mig, när jag fortsätter att tala som en dåre. Låt mig i alla fall få säga vad som ligger på mitt hjärta.</v>
<v n="2">Jag oroar mig för er med Guds egen djupa omsorg. Jag är angelägen att er kärlek bara ska gälla Kristus. Tänk på hur en ung flicka spar sin kärlek för en enda man, den man som ska bli hennes make.</v>
<v n="3">Men jag är orolig och rädd för att ni på något sätt ska bli vilseledda, och överge er rena och enkla hängivenhet till Herren, precis som Eva blev bedragen av Satan i Edens lustgård.</v>
<v n="4">Ni är så lättpåverkade. Ni tror vad man än berättar för er. Predikar man om en annan Jesus än den som vi predikar om, eller om en annan ande än den helige Ande, så spelar det ingen roll för er. Till och med om man predikar en annan frälsningsväg så godtar ni det. Ni accepterar allt utan vidare.</v>
<v n="5">Ändå tycker jag inte att dessa fantastiska "Guds budbärare", som de kallar sig, är bättre än vad jag är.</v>
<v n="6">Även om jag är en dålig talare så vet jag åtminstone vad jag talar om, och jag tror att ni har lagt märke till det vid det här laget, för vi har bevisat det gång på gång.</v>
<v n="7">Handlade jag oklokt och fick er att se ner på mig, därför att jag predikade Guds goda nyheter för er utan att ta betalt?</v>
<v n="8" t="9">I stället "plundrade" jag andra församlingar genom att ta vad de skickade till mig och använde det medan jag var hos er, så att jag kunde tjäna er utan kostnad. Och när pengarna var slut och jag blev hungrig, bad jag fortfarande inte om någonting, för de kristna i Makedonien sände mig ytterligare en gåva. Jag har aldrig bett er om ett enda öre, och jag tänker inte göra det heller.</v>
<v n="10">Det lovar jag er på fullaste allvar, och jag ska tala om detta för alla i Grekland!</v>
<v n="11">Varför det? Därför att jag inte älskar er? Gud vet att jag gör det.</v>
<v n="12">Men jag tänker göra det för att sätta stopp för de män som skryter med att de arbetar för Gud på precis samma sätt som vi gör.</v>
<v n="13">Gud har aldrig sänt dessa män. De är bedragare, som har lurat er att tro att de är Kristi apostlar.</v>
<v n="14">Ändå är jag inte förvånad! Satan kan förvandla sig till en ljusets ängel,</v>
<v n="15">så det är inte att undra på att hans tjänare också kan göra det. Till slut kommer de ändå att få det straff som deras onda handlingar förtjänar.</v>
<v n="16">Jag ber er att inte än en gång tro att jag har förlorat förståndet när jag talar på det här sättet. Men även om det skulle vara så, så lyssna på denne galning så att han också kan skryta lite på samma sätt som de gör.</v>
<v n="17">Att ge mig själv beröm är verkligen inte något som Herren har bett mig att göra, det är att handla som en dåre.</v>
<v n="18">Ändå fortsätter dessa män att skryta, och därför gör jag det också.</v>
<v n="19" t="20">Ni tror att ni är visa, och ändå lyssnar ni med glädje till dessa dårar. Ni bryr er inte ens om att de gör er till slavar och tar allt ni har. De utnyttjar er och slår er i ansiktet.</v>
<v n="21">Jag skäms över att behöva medge att jag inte är stark och modig som de! Men vad de än kan skryta med? nu talar jag som en d¦re igen? s¦ kan jag ocks¦ skryta med det.</v>
<v n="22">De skryter med att de är hebreer, eller hur? Det är jag med. Och de säger att de är israeliter, och Guds utvalda folk. Dit hör jag också. Och att de är ättlingar till Abraham. Det är jag med.</v>
<v n="23">De säger att de tjänar Kristus. Det gör jag med, men mycket mer! Har jag blivit galen när jag skryter så här? Jag har arbetat hårdare än någon annan, suttit i fängelse mer än de flesta, blivit slagen otaliga gånger och stått ansikte mot ansikte med döden gång på gång.</v>
<v n="24">Fem gånger har judarna gett mig trettionio fruktansvärda prygelslag.</v>
<v n="25">Tre gånger har jag piskats med spö. En gång har jag stenats. Tre gånger har jag lidit skeppsbrott.</v>
<v n="26">Jag har rest många tröttsamma mil. Jag har varit utsatt för översvämmade floder, för rövare, för mitt eget folk och för andra folk. Jag har jagats av folkhopar i städerna och varit nära att dö i öknen, på havet och bland män, som påstår sig vara bröder i Kristus men inte är det.</v>
<v n="27">Jag har varit trött och upplevt smärta, och jag har haft sömnlösa nätter. Ofta har jag varit hungrig och törstig och fått gå utan mat. Många gånger har jag frusit och inte haft nog med kläder för att hålla mig varm.</v>
<v n="28">Vid sidan av allt detta har jag haft det ständiga bekymret för hur församlingarna skulle klara sig.</v>
<v n="29">Vem begår ett misstag, utan att jag sörjer? Vem faller, utan att jag längtar efter att få hjälpa honom? Vem blir andligen skadad, utan att min vrede väller upp mot den som skadade honom?</v>
<v n="30">Men om jag ska skryta, så skryter jag hellre med det som visar hur svag jag är.</v>
<v n="31">Gud, Herrens Jesu Kristi Far, som är värd all ära i evighet, vet att jag säger er sanningen.</v>
<v n="32">I Damaskus satte till exempel landshövdingen under kung Aretas ut vakter vid stadsportarna för att arrestera mig,</v>
<v n="33">men genom en öppning i stadsmuren blev jag med hjälp av ett rep nerfirad i en korg och kom på så sätt undan. Och det är knappast något att vara stolt över!</v>
</c>
<c n="12">
<v n="1">Att hålla på och framhäva sig själv på det här sättet tjänar ju egentligen ingenting till, men låt mig ändå fortsätta. Och då vill jag berätta om de syner och uppenbarelser jag har haft från Herren.</v>
<v n="2" t="3">För fjorton år sedan fördes jag upp till himlen. Fråga mig inte om det var min kropp som var där eller bara min ande, för det vet jag inte. Bara Gud kan svara på det. Men jag befann mig där i paradiset,</v>
<v n="4">och hörde så häpnadsväckande saker att det är bortom en människas förmåga att förklara eller beskriva dem i ord (och jag har dessutom inte tillåtelse att berätta om dem för andra).</v>
<v n="5">Den erfarenheten är något att skryta med, men det tänker jag inte göra. Jag tänker bara berömma mig av hur svag jag är och hur stor Gud är, som kan använda en sådan svaghet till sin fördel.</v>
<v n="6">Jag har mycket att skryta med och skulle inte vara någon dåre om jag gjorde det, men jag vill inte att någon ska tänka högre om mig än han bör på grund av vad han verkligen har funnit i mitt liv och mitt budskap.</v>
<v n="7">Jag vill säga detta: Gud har själv sett till att jag inte inbillar mig något på grund av de fantastiska och obeskrivliga upplevelser jag har haft. Jag har ett ständigt återkommande lidande, en "tagg i köttet" som plågar och besvärar mig. Det är som om en ängel från Satan skulle slå mig så att jag inte blir högfärdig.</v>
<v n="8">Tre gånger har jag bett Gud att slippa detta lidande.</v>
<v n="9">Varje gång har han sagt: "Nej, men jag är med dig, det är allt du behöver. Min kraft syns bäst i svaga människor." Nu är jag glad att få skryta med hur svag jag är. Jag är glad att få vara ett levande bevis på Kristi kraft, i stället för att visa min egen kraft och förmåga.</v>
<v n="10">Eftersom jag vet att alltsammans tjänar Kristi syfte är jag glad för lidandet, förolämpningarna, prövningarna, förföljelserna och svårigheterna. När jag är svag, då är jag stark, och ju mindre jag själv har, desto mer är jag beroende av honom.</v>
<v n="11">Ni har fått mig att handla som en dåre och skryta på detta sätt. Jag skulle inte ha behövt framhäva mig själv, utan det skulle ni ha gjort. Det finns inte en enda sak som dessa fantastiska män har som inte jag också har, även om jag egentligen inte är värd någonting alls.</v>
<v n="12">När jag var hos er bevisade jag på allt sätt att jag verkligen är en apostel, utsänd till er av Gud själv. Jag arbetade tålmodigt bland er och gjorde många under och tecken och mäktiga gärningar.</v>
<v n="13">Det enda som jag inte gjorde, men som jag annars gör överallt i alla andra församlingar, var att ligga er till last. Jag bad er inte om mat eller en plats där jag kunde bo. Var snälla och förlåt mig denna oförrätt!</v>
<v n="14">Nu kommer jag till er igen, för tredje gången, och det ska fortfarande inte kosta er något, för det är inte era pengar jag vill ha. Det är er jag vill ha! När allt kommer omkring, så är ni mina barn, och barn betalar inte för den mat de får av sina föräldrar. Tvärtom, föräldrarna ser till att barnen får mat.</v>
<v n="15">Jag är glad att få ge mig själv helt och fullt till er för ert andliga bästa, även om det tycks vara så att ju mer jag älskar er, desto mindre älskar ni mig.</v>
<v n="16">En del av er säger: "Det är sant att hans besök inte tycks kosta oss något, men han är smart, den där Paulus, och han har lurat oss. Visst måste han på något sätt ha gjort sig pengar på oss."</v>
<v n="17">Men hur? Har någon av de män jag skickat till er skott sig på er bekostnad?</v>
<v n="18">När jag övertalade Titus att besöka er och sände en annan broder med honom, försökte de då att utnyttja er? Nej, naturligtvis inte. Vi är nämligen ledda av samme helige Ande och vandrar i varandras fotspår och handlar därför på samma sätt.</v>
<v n="19">Jag förmodar att ni tror att jag säger allt detta för att komma på god fot med er igen. Det är inte alls så. Jag kan försäkra er, och Gud lyssnar när jag säger det, att jag har skrivit detta för att hjälpa er, kära vänner, och för att bygga upp er andligt.</v>
<v n="20">Jag är rädd för att jag finner sådant som jag inte tycker om när jag kommer och besöker er. Och jag fruktar att jag då genom mitt sätt att handla kommer att göra er besvikna. Jag är rädd för att jag kommer att finna att ni grälar och är avundsjuka och arga på varandra, att ni är självsäkra och talar illa om varandra, och är fulla av högfärd och oenighet.</v>
<v n="21">Ja, jag är rädd att Gud ska förödmjuka mig inför er, och att jag kommer att sörja och gråta, därför att många av er som under lång tid har syndat, inte ens bryr sig om de onda och orena handlingar som förekommer bland er.</v>
</c>
<c n="13">
<v n="1">Detta är tredje gången som jag kommer på besök till er. Tänk på att Skriften säger oss att om två eller tre har blivit vittnen till synd så måste den bestraffas.</v>
<v n="2">Jag har redan varnat dem som har syndat. Det gjorde jag när jag senast var hos er. Nu varnar jag dem och alla andra om igen, precis som jag gjorde då. Den här gången är jag beredd att straffa dem strängt, och jag kommer inte att se mellan fingrarna med något.</v>
<v n="3">Jag ska ge er alla de bevis ni vill ha på att det är Kristus som talar genom mig. Kristus är inte svag när han handlar med er, utan han är en stark och mäktig kraft i er.</v>
<v n="4">Hans svaga, mänskliga kropp dog på korset, men nu lever han genom Guds mäktiga kraft. Vi är också svaga i våra kroppar precis som han var, men nu lever vi och är starka på samma sätt som han är det, och vi har all Guds kraft till förfogande när vi ska ta itu med er.</v>
<v n="5">Granska er själva. Är ni verkligen kristna? Klarar ni provet? Känner ni Kristi närvaro och kraft alltmer inom er? Eller låtsas ni bara vara kristna, medan ni i verkligheten inte alls är det?</v>
<v n="6">Jag hoppas att ni kan hålla med om att jag har klarat provet och verkligen tillhör Herren.</v>
<v n="7">Jag ber att ni ska leva på ett riktigt sätt, inte därför att det ska bli en fjäder i hatten för oss och bevisa att vår undervisning är riktig. Nej, vi vill att ni ska leva rätt, även om vi själva är föraktade.</v>
<v n="8">Det är vår uppgift att alltid uppmuntra det som är sant och att aldrig gå emot det.</v>
<v n="9">Om bara ni är starka så är vi glada över att vara svaga och föraktade. Vår högsta önskan är att ni ska bli mogna kristna.</v>
<v n="10">Jag skriver detta till er nu och hoppas att jag inte ska behöva ta itu med er och bestraffa er när jag kommer. Jag vill hellre använda den auktoritet som Herren har gett mig till att göra er starka, inte till att straffa er.</v>
<v n="11">Och så till sist, mina kära bröder, säger jag: Var glada! Väx till i Kristus! Ta fasta på vad jag har sagt till er! Lev i harmoni och frid! Kärlekens och fridens Gud ska vara med er!</v>
<v n="12">Hälsa varandra med en helig kyss. Alla de kristna här skickar sina hälsningar.</v>
<v n="13">Herrens Jesu Kristi nåd, Guds kärlek och den helige Andes vänskap ska vara med er alla.Paulus</v>
</c>
</b>
<b n="Galaterbrevet">
<c n="1">
<v n="1" t="2">Från Paulus och alla de andra kristna här.Till församlingarna i Galatien.Jag har inte blivit utsänd som apostel av någon människa eller grupp av människor. Jag fick min kallelse från Jesus Kristus själv och från Gud, Fadern, som uppväckte honom från de döda.</v>
<v n="3">Jag önskar er all frid och välsignelse från honom och från Herren Jesus Kristus.</v>
<v n="4">Han dog för våra synder, enligt Guds, vår Fars, plan, och räddade oss från den onda värld vi lever i.</v>
<v n="5">All ära tillhör Gud i tid och evighet. Amen.</v>
<v n="6">Jag är förvånad över att ni så snart vänder er bort från Gud, som i sin kärlek och nåd har erbjudit er att dela det eviga liv som han ger genom Kristus. Ni följer redan en annan "väg till himlen", en som i själva verket inte alls går dit.</v>
<v n="7">För det finns ingen annan väg än den som vi har visat er. Ni håller på att bli lurade av några som förvränger sanningen om Kristus.</v>
<v n="8">Jag önskar att Guds förbannelse skulle drabba var och en, mig själv inberäknad, som predikar någon annan väg till frälsning än den som vi har förkunnat för er. Ja, även om en ängel kommer från himlen och förkunnar ett annat budskap, så må han vara förbannad i evighet.</v>
<v n="9">Ja, jag upprepar att om någon predikar något annat evangelium än det ni redan har tagit emot, så ska Guds förbannelse vila över honom.</v>
<v n="10">Ni måste förstå att jag inte försöker ställa mig in hos er genom vackert tal och smicker. Nej, jag försöker att lyda Gud. Om jag bara ville hålla mig väl med människor skulle jag inte kunna vara Kristi tjänare.</v>
<v n="11">Kära vänner, jag försäkrar er att den väg till himlen som jag predikar om inte är byggd på människors idéer eller drömmar.</v>
<v n="12">Mitt budskap kommer nämligen från ingen mindre än Jesus Kristus, som själv har talat om för mig vad jag ska säga. Ingen annan har undervisat mig.</v>
<v n="13">Ni vet ju hur skoningslöst jag när jag levde enligt den judiska lagen förföljde de kristna och gjorde allt vad jag kunde för att utrota dem.</v>
<v n="14">Jag var en av de mest fanatiska judar i min egen ålder som fanns i landet när det gällde den judiska tron. Jag försökte så långt det var möjligt att följa alla de gamla buden och föreskrifterna i min religion.</v>
<v n="15">Men så hände något! Redan innan jag var född hade nämligen Gud utvalt mig att bli hans egendom, och i sin godhet och nåd gav han mig uppgiften</v>
<v n="16">att gå till främmande folk och berätta den goda nyheten om Jesus, Guds Son.När detta hände gav jag mig inte genast iväg för att diskutera det med andra.</v>
<v n="17">Jag reste inte till Jerusalem för att rådgöra med dem som blivit apostlar före mig. Nej, jag gav mig ut i Arabiens öknar och återvände så småningom direkt tillbaka till staden Damaskus.</v>
<v n="18">Sedan dröjde det tre år innan jag slutligen reste till Jerusalem för att besöka Petrus, som jag stannade hos i femton dagar.</v>
<v n="19">Den ende av de övriga apostlarna som jag träffade den gången var Jakob, vår Herres bror.</v>
<v n="20">Detta är exakt vad som hände, och Gud vet att jag inte ljuger för er.</v>
<v n="21">Efter besöket i Jerusalem fortsatte jag till Syrien och Kilikien.</v>
<v n="22">De kristna i Judeen visste fortfarande inte ens hur jag såg ut.</v>
<v n="23">Allt de visste var att man sa att han som förut var deras fiende nu predikade den tro som han tidigare försökt utrota.</v>
<v n="24">Och de prisade Gud för min skull.</v>
</c>
<c n="2">
<v n="1">Först fjorton år senare kom jag tillbaka till Jerusalem, denna gång tillsammans med Barnabas. Titus var också med oss.</v>
<v n="2">Jag for dit med en bestämd order från Gud att rådgöra med bröderna där om det budskap som jag predikade. Jag talade privat med församlingens ledare, för att de alla skulle få klart för sig exakt vad min undervisning innehöll, och jag hoppades att de skulle godkänna den.</v>
<v n="3">Det var också vad som hände. De krävde inte ens att min grekiske reskamrat Titus skulle omskäras.</v>
<v n="4">Den frågan skulle inte heller ha kommit upp om det inte hade varit för några så kallade kristna som kommit för att spionera på oss och den frihet vi har i Kristus Jesus. De ville se efter om vi lydde de judiska lagarna eller inte, och nu försökte de snärja in oss i och göra oss till slavar under sina regler och lagar.</v>
<v n="5">Men vi lyssnade inte ett ögonblick på dem och gav inte efter för dem när de menade att man kan förtjäna sin frälsning genom att låta sig omskäras och genom att lyda de judiska lagarna.</v>
<v n="6">De ledande männen i församlingen som var närvarande hade inget att tillägga till det som jag predikade. Deras ställning betydde egentligen ingenting för mig, för alla är lika inför Gud.</v>
<v n="7" t="9">När Petrus, Jakob och Johannes, som ju var stöttepelarna i församlingen, såg att Gud hade använt mig på samma kraftfulla sätt bland andra folk som han hade använt Petrus bland judarna, räckte de Barnabas och mig handen till samarbete. De uppmuntrade oss till att fortsätta predika bland de främmande folken. Själva skulle de fortsätta sitt arbete bland judarna.</v>
<v n="10">Det enda de var särskilt måna om var att vi alltid skulle komma ihåg att hjälpa de fattiga, och det är ju jag också angelägen om.</v>
<v n="11">Men när Petrus kom till Antiochia blev jag tvungen att opponera mig mot honom offentligt och mycket kraftigt gå emot hans handlingssätt, för det var synnerligen olämpligt.</v>
<v n="12">Först åt han nämligen tillsammans med dem som inte var judar och de bryr sig ju inte om omskärelsen och de många övriga judiska lagarna. Men han slutade med det när några av Jakobs judiska vänner kom dit. Han var rädd för vad dessa judiska paragrafryttare skulle säga. De höll nämligen fast vid att omskärelsen var nödvändig för frälsningen.</v>
<v n="13">Och sedan började också alla de andra judekristna att hyckla. Till och med Barnabas följde Petrus exempel trots att de egentligen visste bättre.</v>
<v n="14">När jag såg vad som hände och märkte att de inte var ärliga varken mot sig själva eller sanningen i vårt budskap, sa jag till Petrus inför alla de andra: "Trots att du är jude av födseln har du för länge sedan förkastat de judiska lagarna. Varför försöker du nu helt plötsligt att få folket här att lyda dem?</v>
<v n="15">Du och jag är judar av födseln, inte 'gudlösa hedningar'.</v>
<v n="16">Och ändå vet vi judiska kristna mycket väl att vi inte kan bli rättfärdiga inför Gud genom att lyda våra judiska lagar. Det sker enbart genom att tro på Jesus Kristus som tar bort våra synder. Och därför har också vi satt vår tro till Jesus Kristus. Vi blir ju försonade med Gud på grund av tro, inte därför att vi har lytt de judiska lagarna. För ingen kommer någonsin att bli frälst genom att lyda dem."</v>
<v n="17">Men vad händer oss judiska kristna, om vi tror att Kristus kan frälsa oss, och sedan finner att vi har fel och inte kan bli frälsta utan att både omskäras och leva efter de judiska lagarna? Skulle vi inte då tvingas säga att tron på Kristus har blivit vårt fördärv? Gud förbjude att någon ens skulle våga tänka något sådant om vår Herre.</v>
<v n="18">Vi är snarare syndare om vi återgår till det gamla lagsystem som vi redan har lämnat, och försöker bli frälsta genom att på nytt lyda de judiska lagarna.</v>
<v n="19">Lagen har dömt mig till döden och mitt gamla liv är slut. Nu lever jag ett nytt liv för Gud. Mitt gamla jag blev korsfäst med Kristus.</v>
<v n="20">I mitt nya liv är det inte mitt gamla jag som bestämmer, utan Kristus som lever i mig. Allt detta är ett resultat av att jag tror på Jesus, Guds Son, som har älskat mig och offrat sig själv för mig.</v>
<v n="21">Jag tillhör inte dem som anser att hans död var meningslös, för om vi kunde bli frälsta genom att hålla de judiska lagarna, så hade han inte behövt dö.</v>
</c>
<c n="3">
<v n="1">Vilka dårar ni är, ni galater! Vem är det som har förvillat och förhäxat er så? Har jag inte tillräckligt levande berättat för er om hur Jesus Kristus dog på korset, att det är som om ni hade sett det med egna ögon.</v>
<v n="2">Låt mig ställa en enda fråga till er. Fick ni den helige Ande därför att ni försökte lyda den judiska lagen? Naturligtvis inte, för den helige Ande kom över er först sedan ni hade hört om Kristus och börjat tro att han skulle frälsa er.</v>
<v n="3">Har ni blivit fullständigt förvirrade? Om ni inte tidigare fick andligt liv genom att lyda den judiska lagen, varför tror ni att det ska göra er till bättre kristna om ni försöker lyda den nu?</v>
<v n="4">Ni som har lidit så mycket för evangeliets skull, tänker ni nu kasta allt över bord? Jag kan knappast tänka mig det.</v>
<v n="5">Jag frågar igen. Ger Gud er den helige Andes kraft och gör han under ibland er som ett resultat av era försök att lyda den judiska lagen? Nej, naturligtvis inte. Det sker när ni tror på Kristus och helt och fullt litar på honom.</v>
<v n="6">Se på Abraham. Han hade upplevt samma sak. Det var hans tro på Guds löften som gjorde att Gud förklarade honom rättfärdig.</v>
<v n="7">Alltså är alla de som tror och uppriktigt litar på Gud Abrahams verkliga barn.</v>
<v n="8" t="9">Till detta kommer också att Skriften förutsåg att Gud ville frälsa dem som inte var judar genom deras tro. Gud talade om detta redan för Abraham genom att säga: "Jag ska välsigna alla dem som tror på mig på samma sätt som du gör, vilket folk de än tillhör." Och därför är det så att alla som tror på Kristus har del i samma välsignelse som Abraham tog emot.</v>
<v n="10">Men de som räknar med att de judiska lagarna ska frälsa dem står under Guds förbannelse, för Skriften säger mycket klart: "Förbannad är var och en som någon gång bryter mot ett enda av de bud som är skrivna i Guds lagbok."</v>
<v n="11">Därför är det ingen som någonsin kan vinna Guds gillande genom att försöka hålla de judiska lagarna. Gud har sagt att det enda sättet för oss att bli rättfärdiga i hans ögon är att tro. Profeten Habackuk säger: "Den människa som finner livet, finner det genom att tro på Gud."</v>
<v n="12">Vilken skillnad är det inte mellan denna väg i tro och lagens väg, som säger att en människa blir frälst bara genom att lyda varje ord i Guds lag och inte göra ett enda misstag.</v>
<v n="13">Men Kristus har köpt oss fria från den förbannelse som lagen för med sig, genom att ta straffet för våra misslyckanden på sig själv. Det står nämligen i Skriften: "Var och en som är upphängd på trä (precis som Jesus blev upphängd på ett träkors) är förbannad."</v>
<v n="14">Nu kan Gud välsigna också andra folk med samma välsignelse som han lovade Abraham, och alla vi kristna kan få den helige Ande som vi blivit lovade.</v>
<v n="15">Kära bröder, inte ens i vanliga vardagliga sammanhang kan man utan vidare ändra ett avtal med någon, om det är nerskrivet och undertecknat. Man kan inte efteråt varken lägga till något eller stryka något.</v>
<v n="16">Nu var det så att Gud gav vissa löften åt Abraham och hans Son. Lägg märke till att det inte står att löftena gällde sönerna, som det skulle ha gjort om de hade gällt alla Abrahams söner? alla judarna? utan hans Son. Det syftar naturligtvis p¦ Kristus.</v>
<v n="17">Vad jag vill säga är alltså detta: Guds löfte att frälsa oss genom tron, ett löfte som Gud har skrivit ner och undertecknat kunde inte upphävas eller förändras fyrahundratrettio år senare, när han gav oss de tio budorden.</v>
<v n="18">Om man kan bli frälst genom att lyda buden, är det uppenbart att detta är en annan väg än Abrahams väg till gemenskap med Gud, för han trodde Guds löfte.</v>
<v n="19">Varför fick vi då denna lag? Den gavs som ett tillägg till löftet, för att vi skulle förstå vår skuld inför Gud. Men den var avsedd att fungera bara tills Kristus kom. Han är ju den Son som Guds löfte gavs till. Och det finns ytterligare en skillnad. Gud överlämnade genom änglar lagen till Mose, som sedan i sin tur gav den till folket.</v>
<v n="20">Men när Gud gav sitt löfte till Abraham, gjorde han det själv, utan änglar eller Mose som mellanhänder.</v>
<v n="21" t="22">Står då Guds lagar och Guds löften i strid med varandra? Naturligtvis inte! Om vi hade kunnat bli frälsta genom att hålla hans lagar, så skulle inte Gud behövt visa oss ett annat sätt att komma ut ur syndens grepp för Skriften håller fast vid att vi alla är syndens fångar. Den enda vägen till befrielse går genom tron på Jesus Kristus, och denna möjlighet till räddning står öppen för alla som tror på honom.</v>
<v n="23">Innan Kristus kom stod vi under lagens uppsikt, som under en övervakare, tills vi skulle kunna tro på den kommande Frälsaren.</v>
<v n="24">Eller för att uttrycka det på ett annat sätt: De judiska lagarna var vår lärare och vägledare. Men när Kristus kom kunde han föra oss in i ett rätt förhållande till Gud genom vår tro.</v>
<v n="25">Nu, när Kristus har kommit, behöver vi inte längre några lagar som övervakar oss.</v>
<v n="26">Nu är vi alla Guds barn genom tron på Jesus Kristus.</v>
<v n="27">Och vi, som har blivit döpta till gemenskap med Kristus, tillhör honom.</v>
<v n="28">Det har ingen betydelse om vi är judar eller inte, slavar eller fria, män eller kvinnor. Vi är ett i Kristus Jesus.</v>
<v n="29">Och när vi nu tillhör Kristus är vi verkligen barn till Abraham, och alla Guds löften till honom gäller oss.</v>
</c>
<c n="4">
<v n="1">Tänk därför efter: Om en far dör och lämnar en stor rikedom efter sig åt sin omyndige son, så är det ingen skillnad mellan honom och en slav medan han växer upp, trots att han faktiskt äger allt som tillhör fadern.</v>
<v n="2">Han måste rätta sig efter vad hans förmyndare och förvaltare säger, tills han blir så gammal att han får rätt till sin egendom.</v>
<v n="3">Så var det också för oss innan Kristus kom. Vi var utlämnade till denna världens makter.</v>
<v n="4">Men när den rätta tidpunkten kom, den tid som Gud hade bestämt, sände han sin Son. Han föddes av en judisk kvinna, och är alltså själv underställd lagen.</v>
<v n="5">Han skulle köpa oss fria som var slavar under lagen, så att han kunde adoptera oss som sina egna söner.</v>
<v n="6">Därför är vi nu Guds barn, och han har gett oss sin Sons Ande så att vi nu med full rätt kan säga att Gud är vår älskade Far.</v>
<v n="7">Nu är vi inte längre slavar, utan Guds egna barn. Och eftersom vi är hans barn, tillhör allt vad han äger oss, för så har han bestämt.</v>
<v n="8">Innan ni galater kände Gud, var ni slavar under gudar som inte ens existerade.</v>
<v n="9">Hur kommer det sig då att ni nu när ni har funnit Gud, eller rättare sagt, sedan Gud funnit er, återvänder till slaveriet under alla dessa regler som människor har hittat på?</v>
<v n="10">Ni försöker vinna Guds gillande genom vad ni gör eller inte gör vissa dagar och månader, högtider och år.</v>
<v n="11">Jag är orolig för er. Jag är rädd att allt mitt hårda arbete för er är bortkastat.</v>
<v n="12">Kära bröder, jag ber er att följa mitt exempel och inte räkna med att Moses lag ska frälsa er. Jag är alltjämt lika fri som ni tidigare var. Ni föraktade mig inte heller när jag predikade för er för första gången.</v>
<v n="13">Trots att jag var sjuk när jag kom till er med de goda nyheterna om Kristus,</v>
<v n="14">och trots att mitt tillstånd var bedrövligt och en prövning för er så stötte ni inte bort mig eller var avvisande mot mig. Nej, ni välkomnade mig och tog hand om mig, som om jag hade varit en ängel från Gud eller till och med Jesus Kristus själv.</v>
<v n="15">Var är nu den glädje och hänförelse som vi upplevde tillsammans? Jag vet ju att ni på den tiden skulle ha gjort vad som helst för mig, till och med rivit ut era ögon och gett dem till mig om detta hade varit möjligt.</v>
<v n="16">Har jag nu blivit er fiende, därför att jag säger er sanningen?</v>
<v n="17">De falska lärare, som är så ivriga att vinna ert förtroende, gör det inte för ert bästa. De försöker bara få in en kil mellan er och mig, så att ni ska ägna mer intresse åt dem.</v>
<v n="18">Det är underbart när människor är vänliga mot er och har goda och uppriktiga motiv, särskilt när jag inte är hos er!</v>
<v n="19">Mina kära barn, det ser ut som om jag en gång till som en mor måste föda er med smärta innan ni har vuxit upp till mogna kristna och är fyllda av Kristus.</v>
<v n="20">Jag önskar att jag kunde vara hos er just nu, så att jag bättre kunde välja mina ord. Uppriktigt sagt vet jag inte vad jag ska ta mig till med er.</v>
<v n="21">Ni vill alltså leva efter de judiska lagarna. Varför tar ni då inte reda på vad det verkligen innebär?</v>
<v n="22">Där står ju skrivet att Abraham hade två söner, en med sin slavkvinna Hagar och en med sin hustru Sara.</v>
<v n="23">Det var inget anmärkningsvärt med slavkvinnans barn. Det kom till eftersom Abraham längtade efter en son. Men barnet till den fria hustrun Sara, som ju egentligen var alldeles för gammal för att föda barn, kom till världen som en följd av vad Gud lovat.</v>
<v n="24" t="25">Det finns en djupare mening i detta. De två kvinnorna representerar två olika förbund. Hagar, Abrahams slavkvinna, som föder sitt barn som slav, är en bild av lagen som Gud gav till Mose på berget Sinai. Det kallas förresten "Hagars berg" av araberna. Det är också en bild av det nuvarande Jerusalem, judarnas huvudstad, och centrum för det religiösa system som går ut på att behaga Gud genom att göra det lagen kräver. Judarna, som försöker följa det systemet, är förslavade under lagen precis som Hagars barn är slavar.</v>
<v n="26">Men vår mor är den fria kvinnan Sara och vår stad är det himmelska Jerusalem, som är fritt och inte står under judisk lag.</v>
<v n="27">Det var detta som Jesaja menade när han profeterade: "Nu kan du vara glad, du barnlösa kvinna. Du kan ropa av glädje trots att du aldrig förr har fått barn, för jag ska ge dig många barn, fler än kvinnan som har en man."</v>
<v n="28">Alltså, kära bröder, är både ni och jag bland de barn som Gud lovade Abraham, precis som Isak var det.</v>
<v n="29">Och därför får vi som är födda av den helige Ande nu uppleva förföljelser av dem som vill att vi ska hålla de judiska lagarna, precis som löftesbarnet Isak förföljdes av slavkvinnans son Ismael.</v>
<v n="30">Men Skriften säger att Gud befallde Abraham att sända bort Hagar och Ismael, för en slavkvinnas son kunde inte ärva Abrahams land och egendom tillsammans med den fria hustruns son.</v>
<v n="31">Kära bröder, vi är inte barn till en slavkvinna med förpliktelser mot de judiska lagarna, utan vi är barn till den fria kvinnan och accepterade av Gud på grund av vår tro.</v>
</c>
<c n="5">
<v n="1">Kristus har alltså befriat oss. Se nu till att ni förblir fria och inte än en gång blir bundna i de judiska lagarnas och ceremoniernas bojor.</v>
<v n="2">Lyssna på mig, för detta är allvarligt! Om ni håller fast vid att omskärelsen och lydnaden för de judiska lagarna ska göra er rättfärdiga inför Gud, så kan inte Kristus rädda er.</v>
<v n="3">Ja, än en gång säger jag det: Den som försöker att bli rättfärdig i Guds ögon genom att låta omskära sig, måste också lyda alla andra judiska lagar med dess krav.</v>
<v n="4">Kristus har inget värde för er, om ni räknar med att bli kvitt er skuld till Gud genom att hålla dessa lagar. Ni har då ställt er vid sidan om Guds nåd.</v>
<v n="5">Men vi förlitar oss på att Gud genom vår tro på Jesus Kristus har accepterat oss. Det är den helige Ande som har gett oss detta hopp.</v>
<v n="6">Och vi, som har fått det eviga livet av Kristus, behöver inte oroa oss för om vi är omskurna eller inte. Allt vi behöver är en tro som fungerar genom kärlek.</v>
<v n="7">Det började så bra för er. Vem har nu lagt hinder i vägen så att ni inte längre följer sanningen?</v>
<v n="8">Det är absolut inte Gud som har gjort det, för han är den som har kallat er till frihet i Kristus.</v>
<v n="9">Det behövs bara en enda ond människa bland er för att alla de andra ska bli smittade.</v>
<v n="10">Men jag litar på Herren och tror att han ska föra er tillbaka till den tro som jag har. Gud kommer att ta itu med den person, som har oroat och förvirrat er, vem det än är.</v>
<v n="11">En del människor påstår till och med att jag själv predikar att omskärelsen och de judiska lagarna är nödvändiga för Guds frälsningsplan. Om det var så skulle jag inte längre vara förföljd, för det budskapet förargar inte någon. Men tron på att frälsningen kommer genom en som blivit korsfäst gör det.</v>
<v n="12">Tänk om dessa fanatiker, som vill att ni ska omskäras, i stället kunde sätta kniven lite djupare i sig själva och låta er vara ifred.</v>
<v n="13">Kära bröder, genom Kristus har ni fått er frihet. Det är inte en frihet att göra vad ni vill, utan en frihet till att älska och tjäna varandra.</v>
<v n="14">Hela lagen kan sammanfattas i detta enda bud: Älska andra som du älskar dig själv.</v>
<v n="15">Men om ni kritiserar och sårar varandra i stället för att visa kärlek, var då på er vakt så att ni inte alldeles utplånar varandra.</v>
<v n="16">Jag uppmanar er till att låta den helige Ande bestämma över era liv. Han kommer att tala om för er vart ni ska gå och vad ni ska göra, och då kommer ni inte längre att följa er onda natur.</v>
<v n="17">Vi vill nämligen på grund av vår mänskliga natur göra det som är ont och som är raka motsatsen till allt det goda som den helige Ande vill att vi ska göra. Och det goda som vi vill göra, när den helige Ande får sin vilja igenom med oss, står i strid med våra naturliga önskningar. Dessa två krafter inom oss strider ständigt med varandra för att få kontroll över oss och vi tvingas leva i detta spänningstillstånd.</v>
<v n="18">Men när vi är ledda av den helige Ande, behöver vi inte längre leva under lagens tvång.</v>
<v n="19">Resultatet av våra egna onda begär är tydligt och klart: omoral, orena tankar, utsvävningar,</v>
<v n="20">avgudadyrkan, ockultism, hat och fiendskap, avundsjuka och vrede, egoism och habegär, oenighet och intriger, villoläror,</v>
<v n="21">maktkamp, dryckenskap, vilda fester och mycket annat. Låt mig få säga det än en gång, att den som lever ett sådant liv kommer inte att ärva Guds rike.</v>
<v n="22">Men när den helige Ande får behärska våra liv, skapar han ett helt annat slag av frukt i oss: kärlek, glädje, frid, tålamod, vänlighet, godhet, trofasthet,</v>
<v n="23">mildhet och självbehärskning. Detta står inte i strid med de judiska lagarna.</v>
<v n="24">De som tillhör Kristus har spikat fast sina naturliga onda begär på hans kors och alltså korsfäst dem där.</v>
<v n="25">Om vi nu lever i den helige Andes kraft, låt då den helige Ande styra vårt liv in i minsta detalj.</v>
<v n="26">Då behöver vi inte vara avundsjuka på varandra och jaga efter ära och popularitet.</v>
</c>
<c n="6">
<v n="1">Kära bröder, om någon av er faller för en frestelse, så bör ni som andliga människor finkänsligt och ödmjukt hjälpa honom tillbaka till den rätta vägen. Men se upp så att ni själva inte kommer fel.</v>
<v n="2">Engagera er i andras svårigheter och problem, för då gör ni det Herren befallt er att göra.</v>
<v n="3">Om någon inbillar sig att han är alltför betydelsefull för att ödmjuka sig på detta sätt, så lurar han sig själv.</v>
<v n="4">Var och en bör se till att göra sitt allra bästa, för då upplever man personlig tillfredsställelse av ett väl utfört arbete och behöver inte jämföra sig med någon annan.</v>
<v n="5">Alla har vi våra svagheter och problem att kämpa med, och ingen av oss är fullkomlig.</v>
<v n="6">De som blir undervisade i Guds ord bör dela allt gott, både andligt och materiellt, med sina lärare.</v>
<v n="7">Se till att ni inte blir lurade! Kom ihåg att man inte kan strunta i Gud och sedan tro att detta inte har någon betydelse. En människa får alltid skörda samma slags säd som hon har sått!</v>
<v n="8">Om hon sår för att tillfredsställa sina egna syndiga begär, kommer hon med säkerhet att skörda andligt förfall och död. Men om hon sår Andens goda säd, så kommer hon att få skörda det eviga liv, som den helige Ande ger.</v>
<v n="9">Låt oss inte tröttna på att göra det som är gott, för om vi inte tappar modet och ger upp kommer vi så småningom att få skörda välsignelser.</v>
<v n="10">Därför bör vi ta vara på varje tillfälle att göra det som är gott, särskilt mot våra kristna bröder och systrar.</v>
<v n="11">Som ni kan se av dessa stora bokstäver så är det jag själv som skriver dessa avslutningsord.</v>
<v n="12">De lärare, som försöker att övertyga er om att ni måste omskära er, gör det av ett enda skäl. De vill bli populära och undvika den förföljelse som omedelbart skulle komma om de erkände att bara Kristi kors kan frälsa.</v>
<v n="13">Och inte ens dessa lärare, som låter sig omskäras, försöker att hålla de andra judiska lagarna. Men de vill att ni ska omskäras för att de ska kunna skryta med att ni är deras lärjungar.</v>
<v n="14">När det gäller mig själv så vill jag aldrig berömma mig av något annat än vår Herres, Jesu Kristi, kors. För detta kors skull dödades för länge sedan mitt intresse för allt det som var attraktivt i världen, och världens intresse för mig är också för länge sedan dött.</v>
<v n="15">Kom ihåg att det inte spelar någon roll om vi har blivit omskurna eller inte. Det som betyder något är att vi verkligen i Kristus har blivit förvandlade till nya och annorlunda människor.</v>
<v n="16">Jag önskar Guds nåd och frid över alla som lever på det sättet och över alla dem som verkligen tillhör Gud.</v>
<v n="17">Ge mig nu inte mer bekymmer, för min kropp är full av sår och ärr efter all misshandel, märken som visar att jag tillhör Jesus Kristus.</v>
<v n="18">Kära bröder, nåd från vår Herre Jesus Kristus ska vara med er alla.HälsningarPaulus</v>
</c>
</b>
<b n="Efesierbrevet">
<c n="1">
<v n="1">Kära kristna vänner i Efesos, ni som alltid är trogna Herren!Detta brev kommer till er från Paulus, som är utvald av Gud till att vara Jesu Kristi budbärare.</v>
<v n="2">Jag önskar er all välsignelse och frid från Gud, vår Far, och Jesus Kristus, vår Herre.</v>
<v n="3">Vi tackar och lovprisar Gud, Herrens, Jesu Kristi, Far, som har gett oss himlens alla välsignelser, därför att vi tillhör Kristus.</v>
<v n="4">För länge sedan, redan innan han skapade världen, valde Gud ut oss till att bli hans egendom. Vi skulle tillhöra honom och vara hans egna. I hans ögon skulle vi vara heliga och utan minsta fel och leva omslutna av hans kärlek.</v>
<v n="5">Det har ända från början varit hans bestämda avsikt att göra oss till medlemmar i sin egen familj genom att sända Jesus Kristus till oss för att han skulle dö för oss. Och han gav sitt liv därför att han själv ville det!</v>
<v n="6">Låt oss lovprisa Gud för hans underbara nåd mot oss, och för den kärlek som han alltid visar oss, därför att vi tillhör hans älskade Son.</v>
<v n="7">Så gränslöst älskar han oss, att han har tagit bort alla våra synder genom sin Sons blod, och genom honom är vi frälsta.</v>
<v n="8">Han har låtit sin nåds rikedom strömma ner över oss, och han förstår oss så väl och vet alltid vad som är bäst för oss.</v>
<v n="9">Gud har för oss avslöjat sin hemliga plan att sända Kristus? den plan som han av barmhärtighet fattade beslut om för länge sedan.</v>
<v n="10">När tiden är inne ska han föra oss alla tillsammans var vi än befinner oss, i himlen eller på jorden, för att vara hos Kristus i evighet.</v>
<v n="11">Vi är från början utvalda till att tillhöra Kristus i överensstämmelse med vad Gud redan för länge sedan bestämt. Vi är alltså Guds barn och ska ärva hans rikedomar.</v>
<v n="12">Guds syfte med detta var att vi judar, som var de första att tro på Kristus, skulle lovprisa honom och ge honom äran för allt det underbara han gjort för oss.</v>
<v n="13">Alla ni andra har också lyssnat till sanningens ord - de goda nyheterna om hur man blir frälst? och ni tror på Kristus. Därför har Gud satt sin stämpel på er, som ett bevis på att ni tillhör Kristus. Det skedde när ni tog emot den helige Ande, som för länge sedan hade blivit lovad till alla kristna.</v>
<v n="14">Hans närvaro inom oss är Guds garanti för att han verkligen ska ge oss allt som han har lovat. Andens stämpel på oss betyder att Gud redan har köpt oss, och att han garanterar att han ska föra oss hem till sig. Detta är ännu ett skäl för oss att lovprisa vår underbare Gud.</v>
<v n="15" t="17">Sedan jag fått höra om er starka tro på Herren Jesus och om den kärlek ni har till alla de kristna har jag inte kunnat sluta att tacka Gud för er skull. Jag ber alltid för er, särskilt att Gud, Herrens, Jesu Kristi, underbare Far, ska ge er vishet, så att ni klart kan se och verkligen förstå vem Kristus är och allt det han har gjort för er.</v>
<v n="18">Jag ber att ni ska vara öppna för hans vishet, så att ni kan se något av den framtid som han har kallat er till att dela med honom. Jag vill att ni ska förstå hur rika vi har blivit genom det som Kristus har gjort för oss.</v>
<v n="19">Jag ber att ni ska inse hur otroligt stor hans makt är att hjälpa dem som tror på honom.</v>
<v n="20">Det är samma mäktiga kraft som uppväckte Jesus från de döda och satte honom på hedersplatsen vid Guds högra sida i himlen,</v>
<v n="21">högt över alla andra kungar och härskare, regeringar och ledare. Ja, mycket högre än någon annan, både i denna världen och i den som ska komma.</v>
<v n="22">Allting är underställt honom, och Gud har gjort honom till överhuvud för församlingen, som</v>
<v n="23">är hans kropp och som är uppfylld av honom själv. Han är skaparen och den som uppehåller allting i himlen och på jorden.</v>
</c>
<c n="2">
<v n="1">En gång var ni under Guds förbannelse, för evigt dömda för era synder.</v>
<v n="2">Ni följde med strömmen och var som alla andra. Ni var fulla av synd och anpassade er till tidsandan och den andemakt som verkar bland de människor som lever i uppror mot Gud.</v>
<v n="3">Förut var vi allesammans likadana som de. Våra liv avspeglade den ondska som härskade i oss, och vi gjorde allt ont som våra drifter eller våra onda tankar ledde oss in i. Det började dåligt för oss, födda som vi var med en ond natur, och vi var drabbade av Guds vrede precis som alla andra.</v>
<v n="4">Men hos Gud finns mycket barmhärtighet! Han älskade oss med en sådan kärlek</v>
<v n="5">att trots att vi var andligen döda och dömda av våra synder, gav han oss livet tillbaka, när han lät Kristus uppstå från döden. Det är genom hans kärlek, en kärlek som vi inte gjort oss förtjänta av, som vi har blivit frälsta.</v>
<v n="6">Han har väckt oss från vårt döda tillstånd och gett oss härligheten tillsammans med Kristus, och vi har nu en plats i det himmelska riket, alltsammans genom vad Jesus Kristus gjort för oss.</v>
<v n="7">Och nu kan Gud alltid peka på oss, som exempel på hur ofantligt stor den nåd är, som han har visat oss i allt som han gjort för oss genom Jesus Kristus.</v>
<v n="8">Genom hans nåd är ni frälsta därför att ni tror på Kristus. Och er tro kommer inte genom egna ansträngningar, den är en gåva från Gud.</v>
<v n="9">Frälsningen är nämligen inte en belöning för det goda vi har gjort. Därför kan ingen av oss skryta med den.</v>
<v n="10">Det är Gud själv som har gjort oss till vad vi är och gett oss nytt liv genom Kristus Jesus. Så förvandlade han oss till att göra det goda, som han från början bestämt oss till.</v>
<v n="11">Glöm aldrig att ni en gång var utanför och blev kallade både gudlösa och "orena" av judarna. (Men deras hjärtan var också orena, trots att de iakttog sina fromma ceremonier och ritualer och omskar sig själva som ett tecken på fromhet.)</v>
<v n="12">Glöm heller inte att ni på den tiden levde helt skilda från Kristus. Ni tillhörde inte Guds utvalda folk, Israel, och därför gällde inte de löften er som han hade gett till sitt folk. Ni var förlorade, utan Gud och utan hopp.</v>
<v n="13">Men nu tillhör ni Jesus Kristus, och trots att ni en gång var långt borta från Gud har ni nu kommit mycket nära honom, därför att Kristus har gett sitt blod för er på korset.</v>
<v n="14">Genom Kristus har vi fått vår gemensamma frid. Han har förenat judar och icke-judar och rivit ner den mur av förakt som stod emellan oss.</v>
<v n="15">Genom sin död gjorde han slut på den förbittrade fiendskap som rådde mellan oss, och som orsakades av de judiska lagarna. Men han dog för att göra slut på hela det judiska lagsystemet. Därefter gjorde han dessa båda grupper, som hade stått emot varandra, till en del av sig själv. Han smälte oss samman till en enda ny person, så vi till slut fick frid.</v>
<v n="16">Eftersom vi är delar i samma kropp, har vårt hat mot varandra försvunnit, för vi har båda blivit försonade med Gud. Fiendskapen fick sin dödsstöt vid korset.</v>
<v n="17">Och han har fört dessa goda nyheter om frid till er, som var mycket långt borta från honom, och till oss judar, som var nära.</v>
<v n="18">Nu kan vi allesammans, vare sig vi är judar eller inte, med den helige Andes hjälp komma till Gud, vår Far, genom vad Kristus har gjort för oss.</v>
<v n="19">Nu är ni inte längre främlingar för Gud, utan ni är medlemmar av Guds egen familj, medborgare i Guds rike. Tillsammans med alla andra kristna är ni barn i Guds hus.</v>
<v n="20">Den grund ni står på är apostlarna och profeterna, och den sten som bär och håller samman byggnaden är Jesus Kristus själv!</v>
<v n="21">Vi som tror är förenade med Kristus, som delar i ett vackert, ständigt växande tempel åt Gud.</v>
<v n="22">Ni är också en del av den byggnad där Guds Ande bor.</v>
</c>
<c n="3">
<v n="1">Jag, Paulus, Kristi tjänare, sitter här i fängelset för er skull, därför att jag har predikat att ni som inte är judar också är en del av Guds hus.</v>
<v n="2" t="3">Ni har säkert redan hört att Gud har gett mig i uppgift att berätta för alla folk att Gud älskar dem. Det har jag tidigare helt kort skrivit om i ett av mina brev. Gud själv har avslöjat denna hemliga plan för mig, som innebär att alla människor är inneslutna i hans nåd.</v>
<v n="4">Om ni läser mitt brev så ska ni själva komma till klarhet om denna plan.</v>
<v n="5">Förr lät Gud inte människor få del av den planen, men nu har han genom den helige Ande låtit sina apostlar och profeter förstå den.</v>
<v n="6">Och detta är hemligheten: alla andra folk ska tillsammans med judarna helt och fullt få del i alla de rikedomar som Guds barn får ärva. Båda är välkomna att tillhöra hans församling, och alla Guds löften om välsignelser genom Kristus gäller dem båda, när de tar emot de goda nyheterna om Kristus och vad han har gjort för dem.</v>
<v n="7">Gud har gett mig förmånen att få berätta för alla om denna plan, och han har gett mig sin kraft och särskilda utrustning, för att jag ska kunna göra det väl.</v>
<v n="8">Tänk bara! Trots att jag inte hade gjort något för att förtjäna det, och fastän jag är sämre än den sämsta av alla kristna som finns, fick jag förtroende att förkunna för andra folk om de ofantliga rikedomar som finns hos Kristus.</v>
<v n="9">Jag får också förklara för alla människor att Gud inte bara är judarnas utan alla folks Frälsare. Detta hade han som skapat allt planerat i hemlighet redan från världens början.</v>
<v n="10">Vad var hans skäl till detta? Jo, att alla himlens makter skulle inse hur otroligt vis Gud är när de ser både judar och andra folk förenade tillsammans i hans församling.</v>
<v n="11">På så sätt förverkligar nu Gud, genom Jesus Kristus, vår Herre, den plan han haft från början.</v>
<v n="12">Nu kan vi frimodigt komma till Gud och veta att han med glädje hälsar oss välkomna, när vi kommer tillsammans med Kristus och tror på honom.</v>
<v n="13">Tappa inte modet för att jag sitter fängslad. Det är för er som jag lider. Ni borde känna er hedrade och uppmuntrade eftersom det kommer er tillgodo.</v>
<v n="14" t="15">När jag tänker på storheten och visheten i Guds plan, faller jag ner på mina knän och ber till honom. Han är verkligen far till allt, och allt skapat i himlen och på jorden har honom att tacka för det liv de fått.</v>
<v n="16">Därför ber jag till Gud att han av sina underbara, obegränsade resurser ska ge er den helige Andes mäktiga kraft till styrka för er inre människa.</v>
<v n="17">Och jag ber att Kristus ska få allt större rum i era hjärtan och genom tron bo i er. Jag önskar att era rötter ska tränga djupt ner i Guds underbara kärleks mylla,</v>
<v n="18" t="19">och att ni ska kunna känna och förstå? precis som alla Guds barn borde? hur l¦ngt Guds kärlek sträcker sig, och hur vid och djup och hög den verkligen är. Jag önskar att ni också ska få uppleva hans kärlek till er själva, fastän den är så stor att ni aldrig kommer att se dess slut eller helt känna eller förstå den. På så¦ sätt kommer ni till sist att bli helt uppfyllda av denna gudomliga kärlek.</v>
<v n="20">Äran tillhör Gud, som kan göra mycket mer än vi någonsin skulle våga be eller ens drömma om. Ja, oändligt mycket mer än våra högsta önskningar, böner och tankar och mer än allt vi kan hoppas. Så stor är den kraft som verkar inom oss.</v>
<v n="21">Därför vill vi i hela församlingen lovprisa Jesus Kristus i all evighet och för alla tider.</v>
</c>
<c n="4">
<v n="1">Jag ber er, jag som nu sitter i fängelse för att jag tjänar Herren, att leva och handla på ett sätt som Gud förväntar sig av dem han gjort till sina barn.</v>
<v n="2">Var ödmjuka och milda. Ha tålamod med varandra, och ha överseende med varandras brister.</v>
<v n="3">Låt er ledas av den helige Ande och gör allt för att bevara den enhet mellan er som Anden ger.</v>
<v n="4">Vi är alla delar av en enda kropp. Vi har samme Ande, och vi har alla blivit kallade till samma hoppfulla framtid.</v>
<v n="5">För oss finns det bara en Herre, en tro, ett dop.</v>
<v n="6">Vi har alla samme Gud och Far, som står över oss alla och är i oss alla och lever genom varje del i oss.</v>
<v n="7">Men Kristus har också gett var och en av oss en särskild utrustning, just det som han i sin nåd vill ge oss ur sitt rika förråd av gåvor.</v>
<v n="8">Psalmisten berättar om detta och säger att när Kristus återvände i triumf till himlen efter sin uppståndelse och seger över Satan, gav han människorna rika gåvor.</v>
<v n="9">Lägg märke till att det står att han återvände till himlen. Det betyder att han först hade kommit ner från himlens höjder, långt ner till jordens lägsta delar.</v>
<v n="10">Han som kom ner är densamme som for tillbaka upp över alla himlar för att fylla hela världen med sin närvaro.</v>
<v n="11">Några har han gett i uppdrag att grunda församlingar, andra till att tala på Guds uttryckliga befallning och andra till att vinna människor för Kristus. Andra åter har fått gåvan att vårda sig om Guds folk, som en herde gör med sina får, genom att leda och undervisa dem om Guds väg.</v>
<v n="12">Hur kommer det sig att han ger var och en av oss uppgifter som vi är särskilt lämpliga att sköta? Jo, det är för att Guds folk ska vara väl rustade för att tjäna honom bättre. Vi ska bygga upp församlingen, Kristi kropp, till en stark och mogen gemenskap.</v>
<v n="13">Vårt mål är att vi slutligen alla ska komma fram till enheten i tron på vår Frälsare, Guds Son, och bli fullvuxna i Herren, ja, helt fyllda med Kristus.</v>
<v n="14">Då kommer vi inte längre att vara som barn, som ständigt och jämt ändrar sig, därför att någon berättar något nytt för dem eller ljuger så skickligt för dem att de får lögnen att låta som sanning.</v>
<v n="15" t="16">I stället kommer vi att alltid följa sanningen - tala sant, handla sant, leva sant? och så på alla sätt bli alltmer lika Kristus, som är huvudet för sin kropp, församlingen. Genom honom fogas hela kroppen samman och den får sin styrka genom att varje kroppsdel stöder och hjälper andra delar, så att hela kroppen växer och utvecklas och är fylld av kärlek.</v>
<v n="17" t="18">Låt mig säga detta på Herrens uppdrag: Lev inte längre som människor som inte känner Gud. För dem har livet ingen mening. Hela deras tankevärld är begränsad, och de vet inte om vad det innebär att leva med Gud. De har tillslutit sina sinnen för honom och deras hjärtan är hårda som sten.</v>
<v n="19">De bryr sig inte längre om vad som är rätt eller orätt, och de kastar sig hänsynslöst ut i alla former av orenhet och begär. De drar sig inte för någonting, eftersom de är ledda av sina onda sinnen och hänsynslösa begär.</v>
<v n="20">Men detta är inte den väg som Kristus har visat er!</v>
<v n="21">Om ni verkligen har hört hans röst och av honom lärt er sanningen om honom själv,</v>
<v n="22">så ska ni sluta leva som förut. Ni ska lägga bort ert gamla jag, som var fyllt av ondska och begär, och som var er följeslagare på de onda vägarna.</v>
<v n="23">Nu måste hela er inställning till livet och era tankar ständigt förändras till det bättre.</v>
<v n="24">Ja, ni måste vara nya och annorlunda människor, heliga och goda. Klä er själva i denna nya natur.</v>
<v n="25">Ljug inte längre för varandra! Tala sanning, för vi tillhör varandra, och när vi ljuger för varandra skadar vi också oss själva.</v>
<v n="26">Om ni blir arga, så synda inte genom att ge mer näring åt er ilska. Låt inte oförsonligheten bestå till dess solen går ner. Kom över det fort,</v>
<v n="27">för annars får djävulen fotfäste i era hjärtan.</v>
<v n="28">Den som tidigare har levt av att stjäla måste sluta med det och i stället skaffa sig ett hederligt arbete, så att han kan ge till andra som har det svårt.</v>
<v n="29">Undvik allt onödigt prat. Säg bara sådant som är gott och till hjälp för dem som ni samtalar med, och som kan bli dem till välsignelse.</v>
<v n="30">Gör inte den helige Ande bedrövad genom det liv ni lever. Kom ihåg att det är han som sätter sin stämpel på er för att bevara er, och som garanterar att den dag kommer när Gud ska befria er helt från synden.</v>
<v n="31">Var inte längre snåla, sura och arga. Gräl, hårda ord och motvilja mot andra bör inte ha någon plats i era liv.</v>
<v n="32">Ni ska i stället vara vänliga mot varandra, ömhjärtade och förlåta varandra, precis som Gud har förlåtit er, därför att ni tillhör Kristus.</v>
</c>
<c n="5">
<v n="1">Följ Guds exempel i allt vad ni gör, på samma sätt som ett barn försöker likna sin far.</v>
<v n="2">Var kärleksfulla mot varandra och följ Kristi föredöme, han som älskade er och gav sig själv åt Gud som ett offer som var nödvändigt för era synder. Gud tyckte om detta offer, för Kristi kärlek till er var som välluktande parfym för honom.</v>
<v n="3">Låt det inte finnas någon sexuell synd eller annan orenhet eller girighet bland er. Ni är ju kristna!</v>
<v n="4">Smutsiga historier, fräckheter och grova skämt är ingenting för er. Påminn i stället varandra om Guds godhet och var tacksamma.</v>
<v n="5">Det ska ni ha klart för er: Kristi och Guds rike kommer aldrig att tillhöra någon som lever i sexuell omoral, inte heller den som är självisk, för en självisk person är egentligen en avgudadyrkare. Han älskar och tillber detta livets goda mer än Gud.</v>
<v n="6">Låt er inte luras av dem som försöker att ursäkta dessa synder. Gud ser allvarligt på synden och hans vrede kommer att drabba dem som inte lyder honom.</v>
<v n="7">Håll er borta från sådana människor.</v>
<v n="8">En gång var era hjärtan fyllda av mörker, men nu är de fyllda av ljus från Herren, och ert uppträdande borde visa det!</v>
<v n="9">Därför att ni har detta ljus inom er, bör ni bara göra det som är gott och riktigt och sant.</v>
<v n="10">Lär er dag för dag att förstå vad som är Herrens vilja.</v>
<v n="11">Ta inte del i några tvivelaktiga handlingar, utan gå emot dem och avslöja dem i stället.</v>
<v n="12">Vad de ogudaktiga sysslar med i mörkret är så avskyvärt att man inte ens vill tala om det.</v>
<v n="13">Men när ljuset lyser avslöjas deras synd, och sanningen kommer i dagen. Och när de inser hur fel de verkligen lever, kanske en del av dem till och med blir ljusets barn.</v>
<v n="14">Det är därför som Gud säger i Skriften: "Vakna, du som sover, och stå upp från de döda, så ska Kristus vara ditt ljus."</v>
<v n="15" t="16">Var noga med hur ni lever och visa ansvar. Handla inte oklokt! Var visa! Gör det mesta möjliga av varje tillfälle ni kan göra något gott.</v>
<v n="17">Handla inte tanklöst, utan försök att ta reda på vad Herren vill, och gör vad han vill att ni ska göra.</v>
<v n="18">Drick er inte fulla på vin, för det leder till utsvävningar. Låt er i stället fyllas av den helige Ande, och låt er behärskas av honom.</v>
<v n="19">Tala mycket om Herren med varandra, citera psalmer och sånger och sjung andliga visor! Spela och sjung i era hjärtan till Herrens ära!</v>
<v n="20">Tacka alltid vår Gud och Far för allting i Herrens, Jesu Kristi, namn!</v>
<v n="21">Ära Kristus genom att underordna er varandra.</v>
<v n="22">Ni hustrur måste ställa er under era mäns ledning, på samma sätt som ni ställer er under Herrens.</v>
<v n="23">En make har nämligen ansvar för sin hustru på samma sätt som Kristus har ansvar för sin kropp, församlingen. Han gav ju sitt liv för den och är dess Frälsare.</v>
<v n="24">Därför ska ni hustrur villigt lyda era män i allt, på samma sätt som församlingen lyder Kristus.</v>
<v n="25">Och ni män bör visa samma slags kärlek till era hustrur som Kristus visade när han gav sitt liv för församlingen. Han gjorde det</v>
<v n="26">för att göra henne helig och ren genom dopet och Guds ord.</v>
<v n="27">Han ville ha henne vid sin sida som en brud i all sin skönhet, fullkomlig och fläckfri, och han vill se henne helig och utan något enda fel.</v>
<v n="28">Det är så männen ska älska sina hustrur, de ska älska dem som sig själva.</v>
<v n="29" t="30">Ingen hatar sin egen kropp utan vårdar den kärleksfullt, precis som Kristus vårdar sin kropp, församlingen, där vi är delar.</v>
<v n="31">Skriften säger att man och hustru är en kropp: "En man ska lämna sin far och mor, när han gifter sig, och så leva med sin hustru, och de två kommer så att för alltid höra samman."</v>
<v n="32">Jag vet att detta är svårt att förstå, men det illustrerar förhållandet mellan Kristus och församlingen.</v>
<v n="33">Därför upprepar jag igen: En man ska älska sin hustru som sig själv, och hustrun bör ha djup respekt för sin man och se upp till honom och ära honom.</v>
</c>
<c n="6">
<v n="1">Ni barn, lyd era föräldrar! Det förväntar sig Gud av er!</v>
<v n="2">"Hedra din far och din mor!" Det är det första av Guds tio budord som slutar med ett löfte.</v>
<v n="3">Och detta är löftet: om ni hedrar er far och mor, kommer ni att få leva ett långt liv, fyllt av välsignelser.</v>
<v n="4">Och nu ett ord till er föräldrar. Gräla inte och tjata på era barn, så att de sätter sig upp mot er eller lämnar er. Fostra dem i stället med den kärleksfulla disciplin som Herren själv använder med påminnelser och kloka råd.</v>
<v n="5">Ni som är slavar ska lyda era herrar! Var ivriga att göra ert bästa för dem. Tjäna dem som ni skulle tjäna Kristus.</v>
<v n="6" t="7">Arbeta inte intensivt bara när de ser på, för att sedan lata er när de inte är i närheten. Nej, utför ert arbete ordentligt och med glädje, som om ni gjorde det för Kristus, och gör Guds vilja av hela ert hjärta.</v>
<v n="8">Kom ihåg att Herren ska betala er för allt gott ni gör, vare sig ni är slavar eller fria.</v>
<v n="9">Och ni slavägare måste uppträda korrekt mot era slavar, precis som jag har sagt till dem att de ska göra med er. Hota dem inte! Kom ihåg att ni alla har samme Herre, och han har inga favoriter.</v>
<v n="10">Till sist vill jag påminna er om att er styrka måste komma från Herren och hans mäktiga kraft inom er.</v>
<v n="11">Ta på er hela Guds rustning, så att ni tryggt kan stå emot Satans planer och knep.</v>
<v n="12">Vi strider nämligen inte mot människor av kött och blod. Vi strider mot de onda härskarna i den osynliga världen, dessa mäktiga sataniska varelser, mot mörkrets härskare, som regerar denna gudlösa värld, och mot stora skaror av onda andar i andevärlden.</v>
<v n="13">Använd därför allt som hör till Guds vapenrustning, så att ni kan stå emot fienden när han än anfaller er. Då kan ni också stå som segrare när striden är över.</v>
<v n="14">Rusta er för denna strid! Sanningen är ert bälte och Guds rättfärdighet är ert bröstpansar.</v>
<v n="15">Marschera modigt framåt, och förkunna överallt att Gud har slutit fred med oss.</v>
<v n="16">Och försvara er med trons sköld som gör alla djävulens glödande pilar verkningslösa.</v>
<v n="17">Vissheten om att Jesus Kristus har räddat er är den hjälm som skyddar er. Och använd er av Guds ord. Det är det svärd som den helige Ande ger er.</v>
<v n="18">Be utan uppehåll. Be Gud om vad som helst som den helige Ande leder er till. Be innerligt till honom, påminn honom om era behov och fortsätt också att be för alla kristna överallt.</v>
<v n="19">Och be för mig att Gud ger mig de rätta orden, när jag berättar fritt och öppet för andra om Herren.</v>
<v n="20">Också här i fängelset vill jag göra det. Be därför för mig, så att jag också i framtiden kan fullfölja detta uppdrag.</v>
<v n="21">Tychikos, som är en mycket älskad broder och trogen medhjälpare i Herrens tjänst, kommer att berätta för er alla om hur jag har det.</v>
<v n="22">Just därför ska jag skicka honom till er, så att ni får reda på hur vi mår, och så att ni ska kunna bli uppmuntrade av hans rapporter.</v>
<v n="23">Jag önskar er frid från Gud, mina kristna bröder, och kärlek tillsammans med tro på Gud, Fadern, och Herren Jesus Kristus.</v>
<v n="24">Guds nåd och välsignelse till alla som älskar vår Herre Jesus Kristus.HälsningarPaulus</v>
</c>
</b>
<b n="Filipperbrevet">
<c n="1">
<v n="1">Från Paulus och Timotheos, Jesu Kristi tjänare.Till alla de kristna i staden Filippi med ledare och medhjälpare.</v>
<v n="2">Guds välsignelse till er alla. Ja, jag ber att Gud, vår Far, och Herren Jesus Kristus ska ge er alla rik välsignelse och frid.</v>
<v n="3">Alla mina böner för er är fyllda av tacksamhet till Gud!</v>
<v n="4">När jag ber för er jublar mitt hjärta av glädje,</v>
<v n="5">därför att ni har hjälpt till att sprida de goda nyheterna om Kristus från den stund då ni hörde dem för första gången och ända till i dag.</v>
<v n="6">Jag är säker på att Gud, som har börjat detta goda verk i er, ska bevara er och hjälpa er att växa i nåden tills hans arbete med er till sist är färdigt, den dag när Jesus Kristus återvänder.</v>
<v n="7">Det är bara naturligt att jag känner så, för alla dem som delar Guds nåd tillsammans med mig har en särskild plats i mitt hjärta. Jag tänker på er både när jag försvarar sanningen och berättar för andra om Kristus, vare sig jag sitter i fängelse eller är fri.</v>
<v n="8">Bara Gud vet hur mycket jag älskar er, och hur jag längtar efter er med Jesu Kristi egen kärlek.</v>
<v n="9">Jag ber för er att ni ska få en allt större kärlek till era medmänniskor och att ni samtidigt ska fortsätta att växa i andlig kunskap och insikt.</v>
<v n="10">Jag önskar nämligen att ni alltid klart ska se skillnaden mellan rätt och orätt och i allt ha ett rent samvete, så att ingen får anledning att kritisera er under den tid som kan vara kvar, innan vår Herre återvänder.</v>
<v n="11">Gör alltid sådana goda, kärleksfulla gärningar som visar att Kristus verkar i er, för det leder till att han blir ärad.</v>
<v n="12">Jag är glad att kunna berätta för er, kära bröder, att allt som har hänt mig här bara har bidragit till att sprida de goda nyheterna om Kristus.</v>
<v n="13">För alla här? det gäller också soldaterna i förläggningen? vet att jag bär mina bojor för att jag tror på Kristus.</v>
<v n="14">Genom min fångenskap verkar det som om många kristna har fått nytt mod och inte är rädda för att bli fängslade! På något sätt har mitt uppträdande gjort dem modigare när det gäller att berätta för andra om Kristus.</v>
<v n="15">En del predikar naturligtvis de goda nyheterna därför att de är avundsjuka på mig och på det sätt Gud har använt mig. De vill få rykte om sig att de är orädda predikanter! Men andra har renare motiv,</v>
<v n="16" t="17">och predikar av kärlek till mig, för de vet att Herren har fört mig hit och gett mig uppdraget att försvara sanningen. De första jag nämnde om drivs av egna ambitioner och tror att deras framgångar ska ge mig mer bekymmer och problem här i fängelset.</v>
<v n="18">Men vilket motiv de än har, så predikas nu i alla fall de goda nyheterna om Kristus, och det är jag glad för.</v>
<v n="19">Jag tänker fortsätta att vara glad, för jag vet att genom er bön och den helige Andes hjälp, kommer allt detta att bli till mitt bästa.</v>
<v n="20">Min innersta önskan och mitt hopp är att jag aldrig ska göra något som får mig att skämmas, utan att jag under hela den svåra tiden här alltid ska vara beredd att tala frimodigt om Kristus på samma sätt som jag har gjort förut. Jag hoppas också att jag alltid ska ära Kristus, vare sig jag får leva eller blir avrättad.</v>
<v n="21">Att få leva ger mig fler tillfällen att göra något för Kristus, och att dö, ja, det är faktiskt ännu bättre!</v>
<v n="22">Och om livet ger mig fler möjligheter att vinna människor för Kristus, så vet jag inte vad som är bäst, att leva eller att dö.</v>
<v n="23">Ibland vill jag leva, och andra gånger vill jag det inte, för jag längtar efter att få bryta upp härifrån och vara hos Kristus. Det skulle vara mycket bättre för mig än att vara här!</v>
<v n="24">Men å andra sidan kan jag vara till större hjälp för er, om jag stannar kvar här.</v>
<v n="25">Innerst inne vet jag att jag fortfarande behövs här på jorden, och därför kommer jag att stanna här ännu en tid för att hjälpa er att växa och bli lyckliga i er tro.</v>
<v n="26">Och när jag kommer, kommer det att ge er anledning till att tacka Jesus Kristus för att han bevarar mig.</v>
<v n="27">Men vad som än händer med mig ska ni alltid komma ihåg att leva som kristna bör göra, så att jag även i fortsättningen vare sig jag träffar er igen eller inte, får glädjande rapporter om att ni står sida vid sida, med ett enda gemensamt syfte: att predika de goda nyheterna.</v>
<v n="28">Var inte rädda för vad era motståndare kan hitta på. Er frimodighet kommer att visa dem att de själva är på väg mot undergång, men för er kommer det att vara ett tecken på att Gud är med er, och att han har gett er evigt liv.</v>
<v n="29">Ni har nämligen fått förmånen att inte bara tro på Kristus utan också att lida för honom.</v>
<v n="30">Vi står sida vid sida i denna strid. Ni har sett mig lida för honom, och som ni vet är jag också just nu mitt uppe i en stor och svår kamp.</v>
</c>
<c n="2">
<v n="1">Betyder gemenskapen i tron på Kristus något för oss? Älskar ni mig tillräckligt för att vilja uppmuntra och trösta mig? Finns det medkänsla och kärlek i era hjärtan?</v>
<v n="2">Gör mig då verkligt glad genom att älska varandra, vara överens med varandra och arbeta tillsammans med ett hjärta, ett sinne, och med samma syfte.</v>
<v n="3">Var inte själviska! Ha inte som mål att göra gott intryck på andra. Var ödmjuka, och utgå hela tiden ifrån att andra betyder mer än ni själva.</v>
<v n="4">Tänk inte bara på det som är till er egen fördel, utan visa intresse för andra människor och vad de gör.</v>
<v n="5">Ni bör vara sådana som Jesus Kristus var.</v>
<v n="6">Fast han var Gud, krävde han inte att få ha kvar sina rättigheter som Gud,</v>
<v n="7">utan avstod sin stora makt och härlighet för att komma till jorden och betjäna oss. Han blev en människa bland människor.</v>
<v n="8">Han gick så långt i sin ödmjukhet att han till och med var villig att dö som en brottsling på ett kors.</v>
<v n="9">Och det var därför som Gud gav honom tillbaka allt det han varit villig att offra, både liv och gudomlighet, och också gav honom ett namn med större makt än alla andra namn.</v>
<v n="10">Han gjorde det för att alla knän ska böjas inför detta namn, i himlen, på jorden och under jorden, och</v>
<v n="11">för att alla utan undantag ska bekänna att Jesus Kristus är Herre, och därmed ära vår Gud och Far.</v>
<v n="12">Kära vänner, när jag var tillsammans med er var ni alltid angelägna om att följa min undervisning. Och nu när jag är borta, måste ni vara ännu mera noga med att göra de goda gärningar som är ett resultat av frälsningen. Ni måste lyda Gud med djupaste allvar och hålla er borta från allt det som inte tilltalar honom.</v>
<v n="13">Gud arbetar nämligen med er, skapar hos er viljan att lyda honom och hjälper er sedan att göra det han vill.</v>
<v n="14">Var inte negativa vad det än gäller. Protester och gnäll ger inget gott intryck.</v>
<v n="15">Se till så att ingen kan säga något ont om er. I denna mörka värld, som är full av oärliga och hårdhjärtade människor, ska ni vara ljus som lyser i mörkret</v>
<v n="16">och hålla er till sanningen.När Kristus sedan återvänder kan jag glädjas över att mitt arbete bland er inte var bortkastat.</v>
<v n="17">Och även om jag skulle få betala med mitt liv för att ha fört er till tro, så ska jag ändå vara glad. Och jag ska dela min glädje med var och en av er.</v>
<v n="18">Var glada, ni också, och dela er glädje med mig.</v>
<v n="19">Om Herren vill, ska jag snart skicka Timotheos till er. När han sedan kommer tillbaka, kan han uppmuntra mig genom att berätta allt om er och om hur ni har det.</v>
<v n="20">Det finns ingen som har ett sådant intresse för er som Timotheos.</v>
<v n="21">Alla andra tycks bara ägna sig åt sina egna intressen och bryr sig inte om det som rör Jesu Kristi sak.</v>
<v n="22">Men ni känner Timotheos. Han har varit som en son för mig och hjälpt mig att predika de goda nyheterna.</v>
<v n="23">Jag hoppas att kunna skicka honom till er så snart jag fått reda på vad som ska ske med mig här.</v>
<v n="24">Jag hoppas också att Herren snart låter även mig få komma och hälsa på er.</v>
<v n="25">Just nu finner jag det dock nödvändigt att sända tillbaka Epafroditos till er. Ni skickade honom till mig för att han skulle hjälpa mig i mina svårigheter. Ja, han och jag har varit verkliga bröder, och vi har arbetat och kämpat sida vid sida.</v>
<v n="26">Nu skickar jag hem honom igen. Han längtar efter er allesammans och är orolig, därför att ni har hört att han har varit sjuk.</v>
<v n="27">Det har han verkligen också varit, ja, han var faktiskt nära att dö. Men Gud var god både mot honom och mot mig och tillät inte att jag skulle drabbas av en sådan sorg ovanpå allt annat.</v>
<v n="28">Därför är jag desto ivrigare att skicka honom tillbaka till er, för jag vet hur tacksamma ni kommer att bli över att få träffa honom. Dessutom kommer det att göra mig lycklig och lätta mina bekymmer.</v>
<v n="29">Hälsa honom välkommen i Herren med stor glädje och visa honom er uppskattning.</v>
<v n="30">Han riskerade livet i sitt arbete för Kristus och höll nästan på att dö, medan han försökte göra allt det för mig som ni inte kunde göra. Ni var ju så långt borta.</v>
</c>
<c n="3">
<v n="1">Vad som än händer er kära vänner, så gläd er i Herren. Jag tröttnar aldrig på att ge er denna uppmaning, och det är bra att ni får höra den om och om igen.</v>
<v n="2">Akta er noga för dessa opålitliga och onda människor, "hundar" brukar jag kalla dem, som säger att ni måste omskäras för att bli frälsta.</v>
<v n="3">Det är ju inte genom att skära sönder kroppen, som vi blir Guds barn. Det blir vi när vi tillber och tjänar Gud genom hans Ande. Det är den enda sanna "omskärelsen". Vi kristna vet att bara det som Jesus Kristus har gjort för oss kan rädda oss. Inget annat räknas.</v>
<v n="4">Om trots allt någon ändå skulle kunna hoppas att han kunde frälsa sig själv, så skulle det vara jag. Om andra kan bli frälsta genom vad de är, så nog skulle jag också kunna det!</v>
<v n="5">Jag gick nämligen igenom den judiska invigningsceremonin när jag var åtta dagar gammal, och jag föddes i en gammal judisk familj som hörde till Benjamins släkt. Om någon är en äkta jude, så är det jag! Dessutom var jag medlem i fariseernas parti, som kräver absolut lydnad för varje judisk lag och sedvänja.</v>
<v n="6">Ja, jag gick så långt i min fanatism att jag förföljde församlingen, och jag försökte hålla den judiska lagen med alla dess regler in i minsta detalj.</v>
<v n="7">Men allt detta, som jag en gång tyckte var värdefullt, det har jag lämnat, för att kunna sätta all min tro och allt mitt hopp till Kristus.</v>
<v n="8">Ja, allt annat är värdelöst, när man jämför det med det omätliga värdet i att känna Jesus Kristus, min Herre. Ingenting annat är värt något, och därför har jag övergett allt för att kunna äga Kristus</v>
<v n="9">och bli ett med honom. Och jag inbillar mig inte längre att jag kan bli frälst genom att vara tillräckligt god eller genom att lyda Guds lag. Det är bara genom att tro på Kristus som jag kan bli frälst.Det är Guds sätt att föra oss in i ett rätt förhållande till honom.</v>
<v n="10">Nu har jag gett upp allting annat. Det är enda möjligheten att verkligen lära känna Kristus och att uppleva den mäktiga kraft som har fört honom tillbaka till livet igen. Jag vill bli lik honom och vill lida och dö på samma sätt som han gjorde.</v>
<v n="11">Då skall också jag tillsammans med alla dem som tror på Kristus få del i samma uppståndelse från de döda.</v>
<v n="12">Jag menar inte att jag är fullkomlig. Jag har inte ens lärt mig allt jag borde, men jag fortsätter att arbeta vidare mot den dag, när jag slutligen ska bli allt det som Kristus avsåg när han frälste mig.</v>
<v n="13">Nej, kära bröder, jag är ännu inte alls som jag borde vara, men jag sätter in all min kraft på att glömma det som ligger bakom mig och jag ser fram emot det som väntar mig.</v>
<v n="14">Jag spurtar mot målet för att kunna ta emot det segerpris som Gud har i beredskap åt oss i himlen, på grund av det som Kristus Jesus har gjort för oss.</v>
<v n="15">Jag hoppas att alla ni som är mogna kristna har samma inställning. Och om ni har en annan uppfattning på någon punkt, så tror jag att Gud kan göra det hela klart för er,</v>
<v n="16">bara ni helt och fullt håller er till den sanning ni äger.</v>
<v n="17">Kära bröder, ta mig som förebild och lär er också av dem som lever efter mitt exempel.</v>
<v n="18">Jag har ju ofta sagt er, och säger det nu igen under tårar, att det finns många som är kristna till namnet men som i verkligheten är fiender till Kristi kors.</v>
<v n="19">Den framtid som väntar dem är ett evigt mörker, för de har kroppen till sin gud. De är stolta över det som de borde skämmas för, och allt de tänker på är livet här på jorden.</v>
<v n="20">Men vårt hemland är i himlen hos vår Frälsare, Jesus Kristus, och vi ser fram emot att han ska komma tillbaka därifrån.</v>
<v n="21">Då ska han förvandla våra svaga och döende kroppar till himmelska kroppar som i skönhet blir lika hans egen. Det ska han göra genom den mäktiga kraft som har gjort honom till Herre över allt.</v>
</c>
<c n="4">
<v n="1">Kära kristna bröder, jag älskar er och längtar efter att få träffa er, för ni är min glädje och belöningen för allt mitt arbete. Mina älskade vänner, fortsätt att vara trogna Herren.</v>
<v n="2">Så vill jag be Euodia och Syntyche om en sak. Försök nu att med Herrens hjälp sluta upp att gräla med varandra. Bli vänner igen!</v>
<v n="3">Och jag ber dig, min käre medarbetare, att hjälpa dessa kvinnor, för de har arbetat sida vid sida med mig och förkunnat de goda nyheterna för andra. De har också arbetat tillsammans med Clemens och mina övriga medarbetare som har sina namn skrivna i livets bok.</v>
<v n="4">Var alltid fyllda av glädje i Herren! Jag säger det om igen: Var glada!</v>
<v n="5">Låt alla se att ni är osjälviska och omtänksamma i allt ni gör! Kom ihåg att Herren kommer snart!</v>
<v n="6">Oroa er inte för någonting, utan be till Gud om allt. Tala om för honom vad ni behöver, och glöm inte att tacka honom.</v>
<v n="7">Då kommer Guds frid, som är långt underbarare än vad vi kan förstå, att ge era tankar och ert sinne ro och skydd genom tron på Jesus Kristus.</v>
<v n="8">Låt mig säga en sak till innan jag slutar detta brev. Inrikta era tankar på det som är sant, gott och rätt. Tänk på det som är rent och värt att älska, och se på det fina och goda hos andra människor. Tänk på allt som ärar Gud och var glad över det.</v>
<v n="9">Fortsätt att i praktisk handling omsätta allt vad ni har lärt av mig och sett mig göra. Då ska fridens Gud vara med er.</v>
<v n="10">Jag är glad och tacksam till Herren för att ni hjälper mig än en gång. Jag vet att ni alltid har varit ivriga att skicka mig vad ni har kunnat, men på sistone har ni ju inte haft någon möjlighet till det.</v>
<v n="11">Jag kan fördenskull inte säga att det har gått någon större nöd på mig, för jag har lärt mig att vara lycklig med vad jag har.</v>
<v n="12">Jag kan konsten att leva på nästan ingenting, och jag vet hur det är att leva när man har allt. Jag har lärt mig hemligheten att vara nöjd i alla situationer, vare sig jag är mätt eller hungrig, vare sig jag har mer än jag behöver eller saknar allt.</v>
<v n="13">Jag kan göra allt som Gud ber mig om, tack vare Kristus, som ger mig styrka och kraft.</v>
<v n="14">Trots detta har ni gjort rätt i att hjälpa mig i mina nuvarande svårigheter.</v>
<v n="15">Ni vet ju mycket väl att när jag först kom med de goda nyheterna till er och sedan for min väg och lämnade Makedonien, så var det bara ni filipper som stödde mig ekonomiskt. Ingen annan församling gjorde detta.</v>
<v n="16">Till och med när jag var i Thessalonike sände ni mig hjälp två gånger.</v>
<v n="17">Men fastän jag sätter värde på era gåvor, gläder jag mig mest över den välförtjänta lön som ni kommer att få på grund av er omsorg om mig.</v>
<v n="18">För tillfället har jag allt jag behöver ja, mer än så! Jag har fått ta emot den generösa gåva ni sände mig när Epafroditos kom. Det är en offergåva som Gud ser på med glädje och välbehag.</v>
<v n="19">Och han kommer att fylla alla era behov med sin härlighets rikedomar, på grund av vad Jesus Kristus har gjort för oss.</v>
<v n="20">Äran tillhör Gud, vår Far, i evigheternas evighet. Amen.Paulus</v>
<v n="21">Hälsa alla de kristna i Filippi. Bröderna, som nu är här hos mig, sänder också sina hälsningar.</v>
<v n="22">Och alla de andra kristna här hälsar också till er, särskilt de som är i tjänst hos kejsaren.</v>
<v n="23">Herrens Jesu Kristi nåd vare med er ande.</v>
</c>
</b>
<b n="Kolosserbrevet">
<c n="1">
<v n="1">Från Paulus, utvald av Gud och utsänd av Jesus Kristus, och från broder Timotheos.</v>
<v n="2">Till de trofasta kristna bröderna, Guds folk i staden Kolossai.Jag önskar att Gud, Herrens Jesu Kristi Far och vår Far, ska slösa sina välsignelser över er och fylla er med sin frid.</v>
<v n="3">När vi ber för er tackar vi alltid honom,</v>
<v n="4">för vi har hört om er stora tro på Herren och hur mycket ni älskar hans folk.</v>
<v n="5">Ni ser också fram mot det glädjefulla hopp ni har i himlen, och det har ni gjort ända sedan det glada budskapet första gången predikades för er.</v>
<v n="6">Samma goda nyheter som kom till er, går nu ut över hela världen. Överallt förvandlar de människors liv på samma sätt som ni blev förvandlade när ni hörde dem första gången och lärde er förstå Guds stora godhet mot syndare.</v>
<v n="7">Det var vår älskade medarbetare Epafras som kom med de goda nyheterna till er. Han är en Jesu Kristi tjänare som har gjort mycket för oss och är till stor hjälp för oss också här.</v>
<v n="8">Det är han som har berättat för oss om er stora kärlek till andra människor, en kärlek som den helige Ande har gett er.</v>
<v n="9">Ända sedan vi först hörde talas om er, har vi bett att Gud ska hjälpa er förstå vad han vill att ni ska göra och ge er vishet i andliga frågor.</v>
<v n="10">Då kan ni alltid leva så som Gud vill, och han blir ärad genom er. Då kan ni göra gott mot andra och lära känna Gud bättre för varje dag.</v>
<v n="11">Vi ber också att ni ska bli fyllda av hans mäktiga kraft, så att ni kan fortsätta framåt vad som än händer, alltid fyllda av Herrens glädje.</v>
<v n="12">Var alltid tacksamma till Fadern, som låter också er få del av allt det underbara som tillhör dem som lever i ljusets rike.</v>
<v n="13">Han har befriat oss från det mörker och den hopplöshet som tillhör Satans välde och fört oss in i sin älskade Sons rike.</v>
<v n="14">Det var genom att Sonen friköpte oss med sitt blod som vi blev fria och fick våra synder förlåtna.</v>
<v n="15">Kristus är den synliga bilden av den osynliga Guden och han fanns till innan Gud hade skapat någonting.</v>
<v n="16">Ja, Kristus är i själva verket skaparen. Han har skapat allt i himlen och på jorden, både det vi kan se och det vi inte kan se, andevärldens kungar och riken, härskare och ledare. Allt skapades av Kristus för att tjäna honom.</v>
<v n="17">Han fanns till före allt annat, och det är hans makt som håller ihop allting.</v>
<v n="18">Han är huvudet för den kropp som består av hans folk, det vill säga församlingen. Kristus är den förste som har uppstått från döden, och därför är han den främste i allt.</v>
<v n="19">Gud ville nämligen att allt som finns i honom själv också skulle finnas hos Sonen.</v>
<v n="20">Det var genom hans död som Gud gjorde det möjligt för allt skapat, i himlen och på jorden, att komma till honom, och genom blodet på korset slöt Gud fred med alla människor.</v>
<v n="21">Detta gäller också er, som en gång var så långt borta från honom. Ni var hans fiender och hatade honom och var skilda från honom genom era onda tankar och handlingar. Men nu har han på nytt gjort er till sina vänner.</v>
<v n="22">Han gjorde det när hans Son led döden med sin kropp på korset, och genom denna död har Kristus nu fört er in i gemenskapen med Gud. Nu står ni inför honom utan att kunna anklagas för något. Det finns inget kvar som han ens kan klandra er för. I hans ögon är ni utan synd och skuld.</v>
<v n="23">Det enda kravet är att ni helt och fullt tror på de goda nyheterna att Jesus dog för er och att ni är fasta och starka i Herren och inte förlorar det hopp som detta glädjebud ger er. Det nådde var och en av er, och nu sprids det över hela världen. Och jag, Paulus, har glädjen att få berätta om dessa nyheter för andra.</v>
<v n="24">Men en del av mitt arbete består också i att lida för ert bästa. Jag är glad över det, för på så sätt hjälper jag till att fullfölja det lidande som ännu återstår för Kristi kropp som är församlingen.</v>
<v n="25">Gud har gett mig i uppdrag att hjälpa hans församling och att låta hans ord bli känt också bland dem som inte är judar.</v>
<v n="26" t="27">För generation efter generation har han hållit denna plan hemlig, men nu vill han avslöja den för dem som älskar honom och lever för honom. Rikedomen och härligheten i denna plan gäller både judar och alla andra folk. Och detta är hemligheten: att Kristus i era hjärtan är ert hopp om en evig härlighet.</v>
<v n="28">Därför berättar vi om Kristus för alla som vill lyssna, överallt dit vi kommer. Och vi gör vårt yttersta när vi förmanar och undervisar. Med vishet försöker vi att föra var och en fram till fullkomlig mognad i Kristus.</v>
<v n="29">Det är detta jag arbetar för, och jag gör det fylld av Kristi mäktiga kraft som verkar i mig.</v>
</c>
<c n="2">
<v n="1">Jag skulle önska att ni bara visste hur mycket jag har kämpat i bön för er och för församlingen i Laodikeia. Ja, jag har också bett för alla andra vänner som ännu inte känner mig personligen.</v>
<v n="2">Jag har bett att Gud ska ge er glädje och uppmuntran, en gemenskap full av kärlek och att ni ska förstå vilken möjlighet Gud har gett oss för att vi ska få del av den djupa visdom och kunskap som finns i Kristus.</v>
<v n="3">I honom finns nämligen all vishet och kunskap gömd.</v>
<v n="4">Jag berättar detta så att ingen ska kunna lura er att tro något annat.</v>
<v n="5">Även om jag är långt borta från er, så är mitt hjärta hos er, och jag är lycklig och glad över att ni gör så stora framsteg och att er tro på Kristus är så stark.</v>
<v n="6" t="7">Ni litade på att Kristus skulle frälsa er. Ha samma grundmurade förtroende för honom vad det än gäller i ert liv. Då får det stadga och tron kommer att växa. Låt era liv flöda över av glädje och tacksamhet för allt han gjort.</v>
<v n="8">Låt inte andra förstöra er tro och er glädje med sina filosofiska funderingar, eller med meningslösa spekulationer som inte bygger på Kristi ord utan på människors tankar och idéer.</v>
<v n="9">För i Kristus finns Guds fullkomlighet i mänsklig gestalt.</v>
<v n="10">Därför har ni allt, när ni har Kristus, och Gud lever i er. Han är den störste av alla och han råder över alla makter och härskare i världen.</v>
<v n="11">När ni kom till Kristus, befriade han er från era onda begär, inte genom ett kroppsligt ingrepp utan genom en andlig operation? er andliga omskärelse i Kristus.</v>
<v n="12">I dopet dog nämligen er gamla onda natur tillsammans med honom och begravdes med honom. Sedan gick ni tillsammans med honom från döden in i ett nytt liv, eftersom ni trodde på den Guds kraft som lät Kristus uppstå från döden.</v>
<v n="13">Ni var döda i era synder och hade ännu inte övervunnit era syndiga begär. Men då fick ni del av Kristi liv, och han förlät er alla era synder.</v>
<v n="14">Han drog ett streck över allt som anklagade er och förstörde ert syndaregister genom att spika fast det vid Kristi kors.</v>
<v n="15">Därför finns det inte längre någon möjlighet för Satan att anklaga er för synd. Inför hela världen visade Gud att Kristus triumferade över ondskans alla osynliga andemakter när han dog på korset.</v>
<v n="16">Därför ska ni inte låta någon kritisera er för vad ni äter eller dricker eller för att ni inte firar de judiska festerna och högtiderna, nymånadsdagarna eller sabbaterna.</v>
<v n="17">Allt detta var bara tillfälliga regler, som upphörde att gälla när Kristus kom. De var bara skuggor av verkligheten - av Kristus själv.</v>
<v n="18">Låt ingen beröva er segern för att ni vägrar att tillbe änglar, som en del säger att ni måste göra. De påstår att de har sett syner och tycker därför att ni också borde ha gjort det. Det enda man kan säga om dessa högfärdiga män är att de har en mycket livlig fantasi.</v>
<v n="19">De vill inte underordna sig Kristus, som är församlingens huvud och som alla vi som är hans lemmar är förenade med. Det är från Kristus, huvudet, som hela kroppen med sina leder får kraft och sammanhållning och växer som Gud vill.</v>
<v n="20">Ni har ju dött med Kristus, och blivit fria från att vara slavar under denna världens uppfattningar och normer, som bara går ut på att försöka göra gott och lyda diverse regler. Varför är ni fortfarande bundna till dem?</v>
<v n="21">Varför känner ni er fortfarande tvingade att inte äta, smaka eller ens vidröra vissa maträtter?</v>
<v n="22">Sådana regler är bara mänskliga påhitt, för maten är till för att ätas.</v>
<v n="23">Visst verkar det riktigt med regler som kräver disciplin och uppoffring av kroppen. Men de har ingen kraft att besegra en människas onda tankar och begär utan gör henne bara högfärdig.</v>
</c>
<c n="3">
<v n="1">Ni fick liv igen när Kristus uppstod från döden. Rikta därför blicken mot glädjen och de rika skatterna i himlen, där Kristus sitter på hedersplatsen vid Guds högra sida.</v>
<v n="2">Ha himlen i era tankar och använd inte er tid till att oroa er över saker och ting som hör jorden till, utan tänk på vad som ska komma.</v>
<v n="3">Ni borde ha lika lite begär efter detta jordiska liv som en död människa har. Ert verkliga liv finns i himlen med Kristus och Gud.</v>
<v n="4">Och när Kristus, som är vårt verkliga liv, kommer tillbaka, ska ni dela den härlighet som omger honom.</v>
<v n="5">Därför ska ni sluta upp med att synda. Döda de onda begär som döljer sig inom er. Håll er borta från sexuell synd och orena tankar, och se till att ni inte grips av penningbegär för det är det samma som avgudadyrkan,</v>
<v n="6">och Guds vrede kommer att drabba dem som håller på med sådant.</v>
<v n="7">Ni ägnade er åt det när ni fortfarande var en del av den här världen,</v>
<v n="8">men nu är det dags att kasta bort vredens, hatets, förbannelsens och det smutsiga språkets orena kläder.</v>
<v n="9">Ljug inte för varandra! Ert gamla jag, med all dess ondska, sysslade med sådant. Nu har det dött och är borta.</v>
<v n="10">Nu lever ni ett helt nytt liv, där man hela tiden lär sig mer och mer, och blir alltmer lik Kristus, som skapade detta nya liv i er.</v>
<v n="11">I det livet är sådant som nationalitet, hudfärg och social ställning betydelselöst och utan intresse. Det enda som betyder något är förhållandet till Kristus. Han är allt, och han finns i allt och alla.</v>
<v n="12">Gud har utvalt er, och han har gett er detta nya liv på grund av sin stora kärlek och omsorg om er. Därför bör ni visa medkänsla, godhet och vänlighet mot andra. Ansträng er inte för att synas, utan visa tålamod och håll er i bakgrunden.</v>
<v n="13">Var alltid beredda att förlåta. Tänk inte illa om någon enda människa. Kom ihåg att Herren har förlåtit er. Därför måste ni förlåta andra.</v>
<v n="14">Låt era liv vara fyllda av kärlek för den är det band som håller samman hela församlingen i fullständig harmoni.</v>
<v n="15">Låt den frid som Kristus ger alltid behärska era liv, för det är både er skyldighet och er förmån som medlemmar i hans kropp. Och var alltid tacksamma!</v>
<v n="16">Kom ihåg vad Kristus undervisade om, och låt hans ord få breda ut sig bland er. Det är ju bara hans ord som gör er visa och förståndiga. Då kan ni vägleda och undervisa andra. Och sjung psalmer och sånger och andliga visor med tacksamhet och av hela hjärtat till Guds ära.</v>
<v n="17">Och vad ni än säger eller gör, gör det i Herren Jesu namn, och tacka alltid Gud vår Far för vad Jesus har gjort.</v>
<v n="18">Ni hustrur ska underordna er era män, för det förväntar sig Herren av er.</v>
<v n="19">Och ni män ska älska era hustrur, och inte vara hårda och ovänliga mot dem.</v>
<v n="20">Ni barn måste alltid lyda era föräldrar, för det är Herrens vilja.</v>
<v n="21">Och ni föräldrar, gräla inte så mycket på era barn att de tappar självförtroendet.</v>
<v n="22">Ni slavar måste alltid lyda era jordiska herrar, inte bara när de råkar se er! Var inte ögontjänare! Lyd dem villigt, därför att ni älskar Herren och därför att ni vill göra det han önskar.</v>
<v n="23">Arbeta flitigt och ordentligt och med gott humör vad ni än gör. Gör det för Herren och inte för människor.</v>
<v n="24">Kom ihåg att det är Herren Kristus som ska ge er lön och av hans arv ska ni få del. I själva verket är det honom som ni arbetar för.</v>
<v n="25">Och om ni inte gör ert bästa för honom, kommer också er lön att bli därefter, för Gud behandlar alla lika.</v>
</c>
<c n="4">
<v n="1">Ni slavägare måste vara rättvisa mot alla era slavar. Se till att de får vad de ska ha. Och kom alltid ihåg att ni också har en Herre i himlen som noga följer vad ni gör.</v>
<v n="2">Tröttna inte i er bön, utan håll ut! Förvänta er att Gud ska svara er och glöm inte att tacka honom.</v>
<v n="3">Glöm inte heller att be för oss att Gud ska ge oss många möjligheter att predika Kristi goda nyheter, för vars skull jag sitter här i fängelset.</v>
<v n="4">Be att jag ska få mod att tala fritt och att jag kan göra det så enkelt och klart som möjligt.</v>
<v n="5">Ta vara på alla möjligheter att berätta de goda nyheterna för andra. Uppträd alltid förståndigt i era kontakter med andra människor.</v>
<v n="6">Tänk på vad ni säger, så att ni kan ge de rätta svaren till alla som frågar.</v>
<v n="7">Vår högt älskade broder Tychikos kommer att berätta för er hur jag har det. Han arbetar hårt och tjänar Herren tillsammans med mig.</v>
<v n="8">Jag skickar iväg honom på denna speciella resa bara för att få veta hur ni har det och för att han ska trösta och uppmuntra er.</v>
<v n="9">Jag skickar också Onesimos till er, en trofast och kär broder, en av era egna. Han och Tychikos kommer att berätta de senaste nyheterna för er.</v>
<v n="10">Aristarchos, som sitter i fängelset här tillsammans med mig, hälsar er hjärtligt och det gör också Markus som är kusin med Barnabas. Och som jag sagt förut: Ge Barnabas ett riktigt varmt välkomnande om han kommer till er.</v>
<v n="11">Jesus, som också kallas Justus, skickar även han sina hälsningar. Dessa är de enda judar som arbetar med mig här som tror på Jesus, och ni kan inte ana vilken uppmuntran de har varit för mig.</v>
<v n="12">Epafras, Jesu Kristi tjänare, sänder sina varma hälsningar. Han ber med stort allvar för er att Gud ska göra er starka och fullkomliga, och att ni ska förstå vad som är hans vilja i allt ni gör.</v>
<v n="13">Jag kan försäkra er om att han har kämpat mycket för er i sina böner och likaså för de kristna i Laodikeia och Hierapolis.</v>
<v n="14">Vår käre Lukas, läkaren, sänder sina hälsningar, och likaså Demas.</v>
<v n="15">Hälsa till de kristna i Laodikeia och till Nymfas och den grupp som samlas i hans hem.</v>
<v n="16">Vill ni förresten skicka det här brevet vidare till Laodikeia, när ni har läst det? Och läs själva det brev som jag skrev till dem.</v>
<v n="17">Och säg till Archippos: "Se till att du gör allt det som Herren har sagt till dig att göra."</v>
<v n="18">Här skriver jag min egen hälsning med min egen handstil. Kom ihåg mig här i fängelset! Välsignelse från Gud till er alla!HälsningarPaulus</v>
</c>
</b>
<b n="1 Thessalonikerbreve">
<c n="1">
<v n="1">Från Paulus, Silvanus och Timotheos.Till församlingen i Thessalonike och alla er som tillhör Gud, Fadern, och Herren Jesus Kristus. Nåd och frid från Gud önskar vi er.</v>
<v n="2">Vi tackar alltid Gud för er alla och ber alltid för er.</v>
<v n="3">När vi ber till vår Gud och Far för er, kommer vi alltid ihåg er kärlek och hur den har visat sig i konkreta handlingar, och hur ivrigt ni väntar på att vår Herre Jesus Kristus ska komma tillbaka.</v>
<v n="4">Kära bröder, vi vet att Gud har valt ut er och att han älskar er,</v>
<v n="5">för när vi kom till er med de goda nyheterna, avfärdade ni dem inte som meningslöst prat. Nej, ni lyssnade med stort intresse. Det som vi berättade grep er verkligen, för den helige Ande övertygade er om att det vi sagt var sant. Och ni vet att våra liv ytterligare bevisade sanningen i vårt budskap.</v>
<v n="6">Därför kom ni att följa det exempel som vi och också Herren har visat er. Ni tog nämligen emot vårt budskap med glädje i den helige Ande, trots de förföljelser och bekymmer det vållade er.</v>
<v n="7">Sedan blev ni själva ett föredöme för alla de andra kristna i Makedonien och Achaia.</v>
<v n="8">Och nu har Herrens ord förts vidare av er till andra människor runt omkring, långt bortom Makedoniens och Achaias gränser. För vart vi än kommer, träffar vi människor som berättar om er tro på Gud. Själva behöver vi inte säga någonting.</v>
<v n="9">Allesammans talar om hur ni välkomnade oss, och hur ni vände er bort från era avgudar och till Gud, så att den levande och sanne Guden nu är er ende Herre.</v>
<v n="10">Och man berättar om hur ni ser fram emot att hans Son, Jesus, ska återvända från himlen, honom som Gud förde tillbaka till livet. Han är den ende som kan rädda oss från Guds fruktansvärda vrede över synden.</v>
</c>
<c n="2">
<v n="1">Kära bröder, ni vet själva hur värdefullt det besöket var.</v>
<v n="2">Ni vet hur illa vi blev behandlade i Filippi just innan vi kom till er, och hur mycket vi fick lida där. Men Gud gav oss mod att än en gång predika evangeliet, trots att vi var omgivna av fiender.</v>
<v n="3">Ni måste förstå att vi inte hade några falska motiv eller bedrägliga avsikter i sinnet när vi predikade för er. Vi var fullständigt rättframma och uppriktiga.</v>
<v n="4">Vi talar nämligen som budbärare från Gud, och han har gett oss uppdraget att berätta sanningen. Vi ändrar inte det minsta på det budskap han gett oss, för att det ska passa bättre för dem som hör det. Vi tjänar bara Gud, som genomskådar våra hjärtans innersta tankar.</v>
<v n="5">Inte en enda gång försökte vi vinna er genom att ställa oss in hos er, och Gud vet att vi inte låtsades vara era vänner, för att ni skulle ge oss pengar.</v>
<v n="6">Vi har aldrig strävat efter att få beröm av er eller någon annan,</v>
<v n="7">även om vi som Kristi apostlar verkligen skulle ha rätt att bemötas med en viss respekt av er. Men vi var lika kärleksfulla mot er som en mor som vårdar och sköter sina barn.</v>
<v n="8">Vi älskar er innerligt, så innerligt att vi inte bara gav er budskapet från Gud utan också våra egna liv.</v>
<v n="9">Ni kommer nog ihåg, kära bröder, hur hårt vi arbetade bland er. Dag och natt slet vi och släpade för att tjäna tillräckligt för vårt uppehälle. Vi ville inte att våra utgifter under tiden som vi predikade Guds goda nyheter bland er, skulle bli till en börda för någon.</v>
<v n="10">Och ni själva, liksom Gud, är vittnen att vi har varit rena, ärliga och fläckfria inför er allesammans.</v>
<v n="11">Vi talade till er som en far talar till sina egna barn. Kommer ni inte ihåg det? Vi förmanade er, uppmuntrade er och vädjade till er</v>
<v n="12">att leva så att det blev till ära och glädje för Gud, som har bjudit er in i sitt rike för att dela hans härlighet.</v>
<v n="13">Och vi ska aldrig sluta att tacka Gud, för när vi predikade för er, så trodde ni inte att det vi sa bara var våra egna ord, utan ni tog emot det som Guds ord. Det var det naturligtvis och det förvandlade era liv.</v>
<v n="14">Och sedan, kära bröder, fick ni lida på samma sätt som församlingarna i Judeen fick göra. Ni förföljdes av era egna landsmän, på samma sätt som de blev plågade av sina landsmän, judarna.</v>
<v n="15">Sedan de först hade dödat sina egna profeter, avrättade de till och med Herren Jesus. Och nu har de förföljt oss lika hänsynslöst och drivit bort oss. De är fiender till både Gud och människor,</v>
<v n="16">och de försöker hindra oss från att predika Guds ord för dem som inte är judar. De gör det av rädsla för att några bland dem ska bli frälsta. På så sätt blir deras synd allt större. Men nu har Guds vrede till slut drabbat dem.</v>
<v n="17">Kära bröder, när vi hade lämnat er och varit borta från er en liten tid, fast ni fanns alltid i våra tankar, gjorde vi stora ansträngningar för att komma tillbaka och hälsa på er igen.</v>
<v n="18">Vi ville väldigt gärna komma, och jag, Paulus, försökte gång på gång, men Satan hindrade oss.</v>
<v n="19">Vi lever ju för er, det är ni som är vårt hopp och vår glädje, vår belöning och vår segerkrans. Ni ska vara vårt stora glädjeämne då vi tillsammans står inför vår Herre Jesus Kristus den dag han kommer tillbaka.</v>
<v n="20">Ja, ni är verkligen vår segerlön, vår ära.</v>
</c>
<c n="3">
<v n="1">När jag till slut inte kunde stå ut längre, beslutade jag mig för att själv stanna kvar i Athen</v>
<v n="2" t="3">och skicka vår bror och medarbetare, Guds tjänare, Timo-theos för att besöka er. Han skulle styrka er tro, uppmuntra er och se till att ni inte tappar modet i alla de svårigheter som ni går igenom. Men ni vet förstås att sådana problem ingår i Guds plan med oss kristna.</v>
<v n="4">Medan vi fortfarande var kvar hos er, lät vi er förstå att ni snart skulle möta lidanden och det gjorde ni.</v>
<v n="5">När jag inte längre kunde stå ut med ovissheten, skickade jag som sagt Timotheos för att ta reda på om er tro stått emot alla angrepp. Jag var rädd att Satan kanske hade fått er på fall och att allt vårt arbete hade varit förgäves.</v>
<v n="6">Och nu har Timotheos just återvänt och har med sig de välkomna nyheterna om att er tro och kärlek fortfarande är lika stark, och att ni minns vårt besök med glädje, och längtar lika mycket efter oss som vi efter er.</v>
<v n="7">Kära bröder, nu känner vi oss tröstade i alla våra stora svårigheter och lidanden här. För nu vet vi att ni är trogna Herren.</v>
<v n="8">Vi kan uthärda vad som helst, så länge vi vet att ni är fasta i er tro på Kristus.</v>
<v n="9">Hur ska vi kunna tacka Gud tillräckligt för er och för den glädje och fröjd ni har gett oss när vi är i bön för er?</v>
<v n="10">Dag och natt ber vi nämligen till Gud att vi ska få träffa er igen, för att få hjälpa er med de brister som ännu kan finnas i er tro.</v>
<v n="11">Vi ber att vår Gud och Far och vår Herre Jesus Kristus ska sända oss tillbaka till er igen.</v>
<v n="12">Och vi ber att Herren ska låta er kärlek till varandra och till alla människor växa och flöda över, precis som vår kärlek till er gör.</v>
<v n="13">Då kommer Gud, vår Far, att styrka er och göra er heliga och fria från synd, så att ni är utan skuld den dag då vår Herre Jesus Kristus återvänder med alla dem som tillhör honom.</v>
</c>
<c n="4">
<v n="1" t="2">Kära bröder, låt mig tillägga detta: Ni vet redan hur man lever till Guds ära i det dagliga livet, för ni känner till de bud vi gav er från Herren Jesus. Nu ber vi er, ja, vi vädjar till er i Herrens Jesu namn, att ni ska leva mer och mer efter detta ideal.</v>
<v n="3" t="4">Gud vill nämligen att ni ska vara heliga och rena och att ni ska hålla er borta från all sexuell synd. Var och en av er ska leva tillsammans med sin hustru och respektera och ära henne,</v>
<v n="5">och inte leva i begär och lidelser, som de människor gör som inte känner Gud och hans vägar.</v>
<v n="6">Det är också Guds vilja att ni aldrig bedrar någon på detta område genom att ta en annan mans hustru, för Herren straffar sådana handlingar, vilket vi också tidigare klart och tydligt har låtit er få veta.</v>
<v n="7">Gud har ju inte kallat oss till ett liv fyllt av begär och smutsiga tankar, utan till att vara heliga och rena.</v>
<v n="8">Om någon vägrar att leva enligt dessa regler, så är han inte olydig mot människors bud, utan mot Gud som ger er sin helige Ande.</v>
<v n="9">När det gäller den rena, broderliga kärlek som bör finnas bland Guds folk, behöver jag inte säga mycket. Det är jag övertygad om, för Gud själv har lärt er att älska varandra!</v>
<v n="10">Er kärlek till alla de kristna bröderna i hela Makedonien har redan vuxit sig stark. Trots det, kära vänner, ber vi er att älska dem mer och mer.</v>
<v n="11">Sätt er ära i att leva ett stilla liv, att klara era egna angelägenheter och att sköta ert arbete, precis som vi tidigare har sagt.</v>
<v n="12">Detta får till följd att människor som inte är kristna kommer att lita på er och respektera er, och ni blir inte beroende av hjälp från andra.</v>
<v n="13">Och nu, kära bröder, vill jag att ni ska veta vad som händer med en kristen efter döden, för att ni inte ska bli förlamade av sorg som de människor blir som inte har något hopp.</v>
<v n="14">Och vi tror att Gud också vill föra alla som har dött i tron på Kristus, tillbaka till livet tillsammans med honom som har uppstått från döden.</v>
<v n="15">Jag kan säga er detta direkt från Herren: Vi som fortfarande lever när Herren kommer tillbaka ska inte möta honom före de döda, som är i sina gravar.</v>
<v n="16">Herren själv ska komma ner från himlen, och man ska höra ett dånande kommandorop och ljudet av en överängels röst och Guds mäktiga basun. Och de kristna som har dött i tron på Herren blir då de första som får möta honom.</v>
<v n="17">Sedan ska vi, som fortfarande lever och finns kvar på jorden, ryckas upp tillsammans med dem i skyn, för att möta Herren i rymden, och sedan för alltid vara med honom.</v>
<v n="18">Trösta och uppmuntra varandra med dessa glada nyheter.</v>
</c>
<c n="5">
<v n="1">När ska allt detta hända? Jag behöver egentligen inte säga något om det, kära bröder,</v>
<v n="2">för ni vet så väl att ingen känner till det. Herrens dag ska komma oväntat, som en tjuv om natten.</v>
<v n="3">När människor säger: "Allt är väl, vi har lugn och ro", då plötsligt ska olyckan komma över dem, lika plötsligt som värkarna sätter in hos en kvinna som ska föda barn. Och dessa människor ska inte komma undan för det kommer inte att finnas någon plats där de kan gömma sig.</v>
<v n="4">Men ni, kära bröder, är inte okunniga om dessa frågor, och den dag som Herren kommer ska inte överraska er som en tjuv.</v>
<v n="5">Ni är alla ljusets och dagens barn, ni tillhör inte mörkret eller natten.</v>
<v n="6">Därför ska ni vara på er vakt och inte sova som de andra. Vänta på hans återkomst och håll er nyktra.</v>
<v n="7">På natten sover man, och det är då som människor dricker sig berusade.</v>
<v n="8">Men låt oss som lever i ljuset hålla oss nyktra, och vara klädda i trons och kärlekens rustning och med frälsningens glada hopp som vår hjälm.</v>
<v n="9">Gud har ju inte valt ut oss för att ösa sin vrede över oss, utan för att vi ska bli frälsta genom vår Herre Jesus Kristus.</v>
<v n="10">Han dog för oss, för att vi för alltid ska leva med honom, vare sig vi lever eller redan har dött när han kommer tillbaka.</v>
<v n="11">Därför ska ni fortsätta att uppmuntra och styrka varandra som ni redan gör.</v>
<v n="12">Kära bröder, sätt värde på era församlingsledare, som arbetar så intensivt bland er och varnar er för allt som är ont.</v>
<v n="13">Tänk gott om dem och ge dem all er kärlek, för de gör sitt bästa för att hjälpa er. Och kom ihåg att ni inte ska gräla med varandra.</v>
<v n="14">Kära bröder, tillrättavisa dem som är lata och inte sköter sig, trösta dem som är modlösa, ta väl hand om dem som är svaga, och ha tålamod med alla.</v>
<v n="15">Se till att ingen lönar ont med ont, utan försök alltid att göra gott mot varandra och mot alla människor.</v>
<v n="16">Var alltid glada!</v>
<v n="17">Be alltid!</v>
<v n="18">Tacka alltid Gud, vad som än händer, för det är vad Gud vill att ni som tror på Jesus Kristus ska göra.</v>
<v n="19">Låt den helige Ande verka obehindrat i er.</v>
<v n="20">Förakta inte dem som profeterar,</v>
<v n="21">utan pröva allt som sägs, så att ni är säkra på vad som är sant. Ta sedan emot det som är riktigt och förkasta det som är falskt.</v>
<v n="22">Håll er borta från allt som är ont.</v>
<v n="23">Fridens Gud ska själv göra er fullkomligt rena, och bevara er fläckfria och starka till ande, själ och kropp till den dag, då vår Herre Jesus Kristus kommer tillbaka.</v>
<v n="24">Gud, som har kallat er till att bli hans barn, ska göra allt detta för er, precis som han har lovat.</v>
<v n="25">Kära bröder, be för oss.</v>
<v n="26">Hälsa till alla bröderna från mig.</v>
<v n="27">I Herrens namn befaller jag er att läsa upp detta brev för alla de kristna.</v>
<v n="28">Rik välsignelse från vår Herre, Jesus Kristus, till er alla.HälsningarPaulus</v>
</c>
</b>
<b n="2 Thessalonikerbreve">
<c n="1">
<v n="1">Från Paulus, Silvanus och Timotheos.Till församlingen i Thessalonike, som lever i gemenskap med Gud, vår Far, och Herren Jesus Kristus.</v>
<v n="2">Rik välsignelse och frid önskar vi från Gud, Fadern, och Herren Jesus Kristus.</v>
<v n="3">Kära bröder, det är inte bara rätt och riktigt att tacka Gud för er, utan det är också vår plikt, eftersom er tro fortsätter att växa, och er kärlek till varandra hela tiden fördjupas.</v>
<v n="4">Det är med glädje som vi berättar för de andra församlingarna om hur ert tålamod och er hängivna tro på Gud består, trots alla svårigheter och prövningar som ni måste kämpa er igenom.</v>
<v n="5">Allt detta bara visar hur rättvist Gud handlar, för han använder era lidanden till att göra er redo för hans rike.</v>
<v n="6">Samtidigt låter han dom och straff drabba dem som gör ont mot er.</v>
<v n="7">Därför skulle jag vilja säga till er som lider: Gud ska befria både er och oss från lidande. Det ska ske när Herren Jesus visar sig på skyarna i flammande eld med sina mäktiga änglar.</v>
<v n="8">Han kommer för att döma dem som inte vill lära känna Gud och som vägrar att ta emot hans frälsning genom vår Herre Jesus Kristus.</v>
<v n="9">Deras straff kommer att bli att gå under för evigt, och bli skilda från Herrens ansikte. De får aldrig se hans ära och makt</v>
<v n="10">när han kommer för att hyllas för allt det han har gjort för sitt folk, sina heliga. Men ni ska vara med honom, eftersom ni har trott på allt vi berättat för er.</v>
<v n="11">Därför fortsätter vi att be för er. Vi ber att vår Gud ska göra er värdiga att leva just det liv han har kallat er till, och att ni med hans kraft ska få fortsätta att göra allt gott. Då ska allt det ni påbörjat i tro bli fullbordat.</v>
<v n="12">Alla ska då prisa Herrens, Jesu Kristi, namn för de resultat de ser i er, och er största ära ska vara att ni tillhör honom. Vår Guds och vår Herres, Jesu Kristi, kärleksfulla nåd har gjort allt detta möjligt för er.</v>
</c>
<c n="2">
<v n="1" t="2">Hur ska det då gå till när vår Herre Jesus Kristus kommer tillbaka och vi ska samlas för att möta honom? Kära bröder, låt er inte skrämmas och tappa inte heller fattningen när ni hör rykten om att Herrens dag redan är här. Och om ni hör talas om att människor ser syner och får speciella budskap från Gud om detta, eller får höra om brev som påstås komma från mig, så tro dem inte.</v>
<v n="3">Låt er inte ryckas med och bli lurade, vad de än säger.Två saker kommer nämligen att inträffa innan den dagen kommer. För det första ska det komma en tid av våldsamt uppror mot Gud, och sedan måste upprorets människa som förkroppsligar allt ont öppet träda fram.</v>
<v n="4">Han kommer att trotsa allt gudomligt som finns och upphöja sig över allt som är heligt. Och han ska ta plats i Guds tempel och påstå att han själv är Gud.</v>
<v n="5">Kommer ni inte ihåg att jag berättade det när jag var hos er?</v>
<v n="6">Ni vet också vad som hindrar honom från att träda fram redan nu, vad som gör att han kan komma först när hans tid är inne.</v>
<v n="7">Det verk av ondska och laglöshet som denne upprorsman ska utföra när han kommer ser ni redan spår av. Men själv träder han inte fram förrän den som håller honom tillbaka stiger åt sidan.</v>
<v n="8">Men då kommer han, denna ogudaktiga människa, som Herren Jesus när han kommer tillbaka bara behöver andas på för att han ska vara utrotad för gott.</v>
<v n="9">Denne syndens man ska komma som ett Satans redskap, fylld av satanisk makt, och han kommer att lura många med märkliga tecken och under.</v>
<v n="10">Med sin förföringskonst ska han vinna över alla dem som är förlorade på sin sida, eftersom de har sagt nej till sanningen. De har vägrat tro sanningen, vägrat älska den och bli räddade genom den.</v>
<v n="11">Därför ska Gud överge dem så att lögnen får makt över dem.</v>
<v n="12">Och de ska allesammans bli rättvist dömda för att de föredrog orättfärdigheten och vägrade att erkänna sanningen.</v>
<v n="13">Men för er ska vi alltid tacka Gud, ni bröder som Herren älskar. Redan från tidens början hade han utvalt er till att bli frälsta, och till att rena er genom den helige Ande och genom er tro på sanningen.</v>
<v n="14">Genom oss har han låtit de goda nyheterna bli kända för er så att ni skulle få dela Herrens, Jesu Kristi, härlighet.</v>
<v n="15">Kära bröder, kom ihåg allt detta. Och håll er till sanningen, som vi har undervisat er om i våra brev och under den tid vi var hos er.</v>
<v n="16">Vi ber att vår Herre Jesus Kristus själv, och Gud, vår Far, som har älskat oss och gett oss en evig tröst och ett hopp som vi inte förtjänar, ska</v>
<v n="17">ge er kraft och hjälpa er i allt gott som ni säger och gör.</v>
</c>
<c n="3">
<v n="1">Kära bröder, när jag nu kommer till slutet av detta brev, vill jag uppmana er alla att be för oss. Be först att budskapet från Herren snabbt blir spritt och att det segrar vart det än kommer, så att människor överallt blir vunna genom det, på samma sätt som när det kom till er.</v>
<v n="2">Be också att vi blir räddade ur onda människors våld, för alla älskar inte Herren.</v>
<v n="3">Men Herren är trofast! Han ska göra er starka och skydda er från Satans alla attacker.</v>
<v n="4">Vi litar också på att Herren hjälper er både nu och i framtiden att praktisera allt vad ni har lärt er genom vår undervisning.</v>
<v n="5">Vi ber också att Herren ska hjälpa er fram till en rikare erfarenhet av Guds kärlek och av det tålamod som Kristus ger.</v>
<v n="6">Nu följer en befallning, kära bröder, som jag ger i vår Herres, Jesu Kristi namn: Håll er borta från kristna som inget vill göra och bara driver omkring och inte följer det exempel som vi gav er.</v>
<v n="7">Ni vet mycket väl att ni bör följa vårt föredöme. Gick vi någonsin omkring och drev? Nej!</v>
<v n="8">Och vi tog heller aldrig emot mat från någon utan att göra rätt för oss. I stället arbetade vi dag och natt för att få ihop de pengar vi behövde för vårt uppehälle, så att vi inte skulle ligga er till last.</v>
<v n="9">Visserligen hade vi rätt att be er om mat, men vi ville visa er att ni bör arbeta själva och tjäna till ert uppehälle.</v>
<v n="10">Medan vi ännu var hos er gav vi er också denna regel: "Den som inte arbetar ska inte äta."</v>
<v n="11">Ändå har vi hört att några av er är lata och vägrar att arbeta och i stället slösar bort tiden med skvaller.</v>
<v n="12">I Herrens, Jesu Kristi namn, ber vi dessa människor, ja, vi befaller dem att leva ett ordentligt liv, börja arbeta och förtjäna sitt eget uppehälle.</v>
<v n="13">Och er andra, kära bröder, uppmanar jag att aldrig tröttna på att göra det goda.</v>
<v n="14">Om någon vägrar att lyda vad vi säger i detta brev, så låt det bli känt vem det är och håll er borta från honom, så att han får skämmas.</v>
<v n="15">Men se inte på honom som en fiende utan tala till honom som en bror som behöver varnas.</v>
<v n="16">Gud, som är fridens Gud, ska vara med er, vad som än händer. Herren ska vara med er alla.</v>
<v n="17">Här följer min hälsning, som jag skriver med egen hand, så som jag gör i slutet av alla mina brev, för att bevisa att de verkligen kommer från mig. Detta är min egen handstil.</v>
<v n="18">Må välsignelse från vår Herre, Jesus Kristus, vara med er alla.HälsningarPaulus</v>
</c>
</b>
<b n="1 Timotheosbrevet">
<c n="1">
<v n="1">Från Paulus, Jesu Kristi budbärare, utsänd på uppdrag av Gud, vår Frälsare, och av Jesus Kristus, vår Herre och vårt enda hopp.</v>
<v n="2">Till Timotheos, du som är min egen son i tron på Herren. Jag hälsar dig med nåd och barmhärtighet och stor frid från Gud, vår Far, och Jesus Kristus, vår Herre.</v>
<v n="3" t="4">Jag upprepar vad jag sa när jag reste till Makedonien. Stanna i Efesos och försök att stoppa de män som förkunnar falska läror. De måste sluta med att forska i sina meningslösa gudasagor och släktregister. Det leder inte till någonting och skapar bara problem och oenighet som hindrar människor från att acceptera Guds frälsningsplan, som grundar sig på tron.</v>
<v n="5">Din undervisning ska leda fram till den sanna kärlek som kommer av ett rent samvete och en uppriktig tro.</v>
<v n="6">Men dessa lärare, som uppträder med sådan självsäkerhet, har förlorat allt detta och ägnar sin tid till att prata strunt.</v>
<v n="7">De vill bli berömda som lärare i Moses lag, men de har inte den minsta aning om vad den egentligen betyder.</v>
<v n="8">Denna lag är god, när den tillämpas så som Gud har menat.</v>
<v n="9" t="11">Den skrevs inte i första hand för dem som rättar sig efter den utan för dem som i sin upproriskhet och i sitt förakt för lag och ordning överträder den. Den gäller kriminella och brottslingar, gudsförnekare och lögnare, dem som lever ut sina perversa drifter, mördare och utpressare och alla andra som handlar tvärtemot den sunda läran och de goda nyheterna från Gud som jag bär med mig.</v>
<v n="12">Jag är så tacksam till vår Herre Jesus Kristus, för att han har valt ut mig som en av sina budbärare och gett mig kraft att vara trogen mot honom,</v>
<v n="13">trots att jag tidigare hånade honom och förföljde och angrep hans folk på alla sätt jag kunde. Men Gud var god mot mig, för jag visste inte vad jag gjorde, eftersom jag inte kände Kristus på den tiden.</v>
<v n="14">Ja, så mycket kärlek mötte jag att jag började tro på honom och själv fylldes av den kärlek som finns hos Jesus Kristus.</v>
<v n="15">Detta är verkligen sant, och jag önskar av hela mitt hjärta att alla ska förstå att Kristus kom hit till världen för att frälsa syndare. Och jag var den värste av dem allesammans!</v>
<v n="16">Men Gud var barmhärtig mot mig för att Jesus Kristus som exempel skulle kunna visa alla vilket tålamod han har även med den störste syndare. På så sätt kan också andra förstå att de kan få evigt liv.</v>
<v n="17">Äran tillhör Gud nu och i evighet. Han är evighetens kung, den osynlige, som aldrig dör. Han är den ende Guden! Amen.</v>
<v n="18">Timotheos, min son, jag ger nu det här uppdraget vidare till dig. Låt de profetiska ord från Herren som uttalades över dig ge dig mod och inspiration att kämpa tappert i striden för honom.</v>
<v n="19">Håll fast vid Kristus, och gör bara sådant som bevarar ditt samvete rent. Några har nämligen varit olydiga mot sina samveten och har medvetet gjort sådant som de vet är fel. Därför är det inte underligt att de förlorade sin tro på Kristus, när de trotsade Gud på det sättet.</v>
<v n="20">Hymenaios och Alexandros hör till dem. Jag var tvungen att överlämna dem åt Satan för att de skulle straffas så att de lär sig att inte dra skam över Kristi namn.</v>
</c>
<c n="2">
<v n="1">Framförallt vill jag uppmana er att be. Be för era medmänniskor och tacka Gud för allt som han ska göra bland dem.</v>
<v n="2">Be särskilt för alla som har ansvar i stat och regering, så att vi kan leva i fred och stillhet och använda vår tid till att göra gott och tänka på Herren.</v>
<v n="3">Detta är gott och helt enligt Guds, vår Frälsares, vilja.</v>
<v n="4">Han vill att alla ska bli frälsta och förstå sanningen.</v>
<v n="5">På den ena sidan finns Gud, på den andra hela mänskligheten och Jesus Kristus, själv människa, står mellan dem och han är den ende som kan föra dem tillsammans.</v>
<v n="6">Det var därför som han gav sitt liv för alla människor. Detta är det budskap som Gud gav till världen när tiden var inne.</v>
<v n="7">Och jag har blivit utvald - det är verkligen sant - till att vara Guds budbärare för att undervisa alla folk om denna sanning och visa dem Guds plan att rädda dem genom tron.</v>
<v n="8">Därför vill jag att männen överallt när de ber ska lyfta heliga händer till Gud och vara fria från synd och vrede och bitterhet.</v>
<v n="9" t="10">Kvinnorna bör uppträda på samma sätt, med stil och värdighet i fråga om kläder och med känsla för vad som passar sig. En kvinna som är uppriktig i sin tro på Gud känner man igen på hennes inre skönhet. Hon behöver inte gömma sig bakom märkvärdiga frisyrer, smycken eller påkostade kläder.</v>
<v n="11">I församlingen bör kvinnorna lyssna och ta emot undervisning i stillhet och ödmjukhet.</v>
<v n="12">Jag låter aldrig en kvinna offentligt undervisa män eller bestämma över dem. De bör undvika att dominera.</v>
<v n="13">Varför det? Därför att Gud först skapade Adam och sedan Eva.</v>
<v n="14">Och det var inte Adam som blev lurad av Satan, utan det var Eva som lockades till olydnad.</v>
<v n="15">Kvinnan har fått en särskild uppgift som mor, och Gud ska frälsa henne om hon tror på honom och lever i tro, kärlek och godhet.</v>
</c>
<c n="3">
<v n="1">Den som vill bli församlingsledare, har en hög målsättning och det ställer särskilda krav på honom.</v>
<v n="2">Han ska vara höjd över all kritik. Han får bara leva tillsammans med den kvinna han är gift med. Han ska vara behärskad och omtänksam och ivrig till att göra det som är gott. Gästfrihet måste vara ett utmärkande drag hos honom, likaså att han är en god lärare.</v>
<v n="3">Han får inte missbruka vin eller ha ett häftigt humör utan vara mild och vänlig och fri från penningbegär.</v>
<v n="4">Han måste kunna ta ansvar för sin familj, och fostra sina barn till lydnad,</v>
<v n="5">för hur ska den som inte kan få sin egen familj att vara ett föredöme, kunna ta hand om en hel församling?</v>
<v n="6">En nyomvänd kristen passar inte till församlingsledare. Han kan bli högfärdig för att ha avancerat så snabbt. Att högmod går före fall är Satan själv ett exempel på.</v>
<v n="7">En församlingsledare måste också ha gott anseende bland människor utanför församlingen, så att han inte blir offer för elaka rykten och lurad av Satan.</v>
<v n="8">På samma sätt ska medhjälparna vara goda och pålitliga och stå vid sitt ord. De får inte missbruka vin eller drivas av penningbegär.</v>
<v n="9">De måste vara ärliga och helgjutna efterföljare till Kristus, han som är hemligheten bakom deras tro.</v>
<v n="10">Innan de får förtroende som medhjälpare bör man ge dem andra uppgifter i församlingen för att pröva deras karaktär och förmåga. Finns det ingenting att anmärka på dem så kan de sedan väljas till medhjälpare.</v>
<v n="11">Också kvinnliga medhjälpare måste ha ett gott anseende. De får inte vara begivna på vin och inte springa med skvaller, utan måste vara behärskade och pålitliga i allt de gör.</v>
<v n="12">En medhjälpare får också, precis som en församlingsledare, bara leva tillsammans med den kvinna han är gift med, och han ska kunna fostra sina barn och hålla ordning i sitt hem.</v>
<v n="13">De som arbetar föredömligt som medhjälpare kommer att bli rikt belönade, och få en respekterad ställning samtidigt som deras egen frimodiga tro och förtröstan till Herren utvecklas.</v>
<v n="14">Jag skriver detta till dig nu, käre Timotheos, trots att jag hoppas att snart få vara hos dig.</v>
<v n="15">På så sätt kan du, om det ändå skulle dröja ett tag, veta vilka du bör utse att tjäna i den levande Gudens församling, som förvaltar och upprätthåller Guds sanning.</v>
<v n="16">Det är sannerligen inte lätt att leva ett gudfruktigt liv, men svaret finns i Jesus Kristus, som kom till oss som människa. Han var utan synd och ren i sin ande. Han blev betjänad av änglar, blev förkunnad bland folken, togs överallt emot av människor och fördes sedan åter till sin härlighet i himlen.</v>
</c>
<c n="4">
<v n="1">Den helige Ande säger oss klart och tydligt att mot slutet av denna tid ska några i församlingen vända sig ifrån Kristus. De kommer att bli ivriga anhängare till lärare vars idéer är inspirerade av lögnaktiga och onda andar.</v>
<v n="2">Dessa lärare ska ljuga folk rakt i ansiktet och de kommer att göra det så ofta att deras samveten slutar att reagera.</v>
<v n="3">De kommer att säga att det är fel att gifta sig och fel att äta viss slags mat, trots att Gud har skapat den för oss så att vi som har fått kunskap om sanningen ska njuta av den och vara tacksamma.</v>
<v n="4">Allt som Gud har skapat är ju gott och rent. Därför kan vi äta allt med glädje om vi gör det i tacksamhet</v>
<v n="5">och ber Gud välsigna det, för då blir det rent genom Guds ord och genom bordsbönen.</v>
<v n="6">Om du förklarar detta för andra, så gör du din plikt som en god Jesu Kristi tjänare, en som hämtar sin styrka i tron och i den sanna undervisningen. Den har du ju alltid följt.</v>
<v n="7">Slösa inte tid på att debattera dåraktiga idéer och meningslösa gudasagor som vi talade om tidigare. Använd i stället din tid och energi till att hålla dig i god andlig form.</v>
<v n="8">Kroppsövningar är bra, men att öva sig i att lyda Gud är mycket viktigare och stärker dig i allt vad du gör. Öva dig därför själv andligen, för andlig styrka är en tillgång för både detta livet och i det liv som kommer.</v>
<v n="9" t="10">Detta är verkligen sant, och vi kämpar och lider för att människor ska tro detta, och vårt hopp är den levande Guden, som är en Frälsare för alla människor, framförallt för dem som tror.</v>
<v n="11">Undervisa om detta och se till att alla förstår det.</v>
<v n="12">Ingen har rätt att se ner på dig för att du är ung. Var en förebild för de troende både i undervisning och i liv. Var ett föredöme för dem i kärlek, tro och renhet.</v>
<v n="13">Till dess jag kommer ska du läsa högt ur skrifterna och förklara dem för församlingen. Predika Guds ord!</v>
<v n="14">Se till att du använder de andliga gåvor som Gud gav dig när profetiska ord uttalades över dig och församlingens ledare lade sina händer på dig. Använd dem!</v>
<v n="15">Kasta dig in i uppgifterna, så att alla kan se din tillväxt och dina framsteg.</v>
<v n="16">Men var vaksam över vad du själv gör och tänker. Håll fast vid det som är rätt. Då kommer Gud att välsigna dig och använda dig för att hjälpa och rädda andra.</v>
</c>
<c n="5">
<v n="1">Var aldrig sträng när du talar till en äldre man, utan undervisa honom med all respekt, precis som du skulle göra med din egen far. Tala till de yngre männen på samma sätt som du talar till bröder, som du älskar.</v>
<v n="2">Behandla en äldre kvinna som din mor och flickor som dina systrar, och ha bara rena tankar om dem.</v>
<v n="3">Församlingen bör kärleksfullt ta hand om de kvinnor som har blivit änkor, om de inte har någon annan som hjälper dem.</v>
<v n="4">Om de har barn eller barnbarn, så är det dessa som bör ta ansvaret för dem. Omsorgen om andra bör börja i hemmet och där ska man ta hand om föräldrar som behöver hjälp. Det gläder Gud när barn visar sin tacksamhet mot de äldre.</v>
<v n="5">Församlingen bör alltså ta hand om de änkor som är fattiga och ensamma och som sätter sitt hopp till Gud och ber till honom dag och natt.</v>
<v n="6">De däremot som bara tänker på nöjen är redan döda fast de alltjämt lever.</v>
<v n="7">Låt dem få veta detta så att de förstår att göra vad som är rätt.</v>
<v n="8">Den som inte tar hand om sina egna släktingar, och då särskilt sin egen familj när de behöver hjälp, har ingen rätt att säga att han är en kristen. Han förnekar sin tro och bär sig sämre åt än den som aldrig har kommit till tro.</v>
<v n="9">En änka, som önskar bli medarbetare i församlingen, bör vara minst sextio år gammal och bara ha varit gift en gång.</v>
<v n="10">Hon måste ha ett gott anseende och vara känd för sina goda gärningar. Har hon uppfostrat sina barn väl? Har hon tagit hand om främlingar och visat godhet mot andra kristna? Har hon hjälpt sjuka och behövande? Kort sagt, tar hon vara på varje tillfälle att göra gott?</v>
<v n="11">Yngre änkor bör inte komma ifråga för denna uppgift, för det är troligt att de glömmer sitt löfte att bara tjäna Kristus när de så småningom vill gifta sig igen.</v>
<v n="12">Då kommer de att känna fördömelse över att de har brutit sitt löfte.</v>
<v n="13">Dessutom är det troligt att de blir lata och fördriver sin tid med att gå runt med skvaller från hus till hus och av nyfikenhet lägga sig i vad andra gör.</v>
<v n="14">Därför tror jag att det är bättre att unga änkor gifter om sig och får barn och sköter sina egna hem. Då kan ingen tala illa om dem.</v>
<v n="15">Jag är nämligen rädd för att några av dem redan har glidit bort från församlingen och blivit vilseledda av Satan.</v>
<v n="16">Låt mig än en gång påminna dig om att en änkas släktingar måste ta hand om henne och inte lämna detta åt församlingen. Då kan församlingen i stället använda sina pengar till att hjälpa de änkor som är helt ensamma, och inte vet vart de annars ska vända sig.</v>
<v n="17">Församlingsledare, som sköter sitt arbete bra, är värda ordentlig lön, och de bör bemötas med stor respekt, särskilt de som både förkunnar Guds ord och undervisar.</v>
<v n="18">Skriften säger ju: "Bind inte ihop munnen på oxen när den tröskar säden, låt den äta medan den arbetar." Och på ett annat ställe står det: "Arbetaren är värd sin lön."</v>
<v n="19">Lyssna inte på klagomål mot en ledare om det inte finns två eller tre vittnen som kan bekräfta dem.</v>
<v n="20">Men om han verkligen har felat, bör han bli tillrättavisad inför hela församlingen, så att ingen annan följer hans exempel.</v>
<v n="21">Med Gud och Herren Jesus och de heliga änglarna som vittnen befaller jag dig, att du ska göra detta, vare sig en sådan församlingsledare är en god vän till dig eller inte. Alla måste behandlas lika.</v>
<v n="22">Ha aldrig bråttom när du ska välja ledare och medhjälpare, för om de inte håller måttet blir du medansvarig i deras synder. Och se till att du själv håller dig borta från all synd.</v>
<v n="23">Ta också emot ett personligt råd. Drick inte längre bara vatten. Du är ju sjuk så ofta och då är det bättre för din mage med lite vin.</v>
<v n="24">Vissa människors synder är fullt synliga redan här i livet, medan andras kommer att avslöjas först på domens dag.</v>
<v n="25">På samma sätt är det med goda gärningar. En del ser man omedelbart, medan andra blir upptäckta långt senare.</v>
</c>
<c n="6">
<v n="1">Kristna slavar ska visa sina ägare respekt, så att inte Guds namn och den kristna tron blir förlöjligade.</v>
<v n="2">Att en slavägare är kristen ger inte hans slavar rätt att ta det lugnt. Snarare bör de arbeta desto flitigare, eftersom han är en broder i tron som vill deras bästa, och som får hjälp genom deras arbete.Undervisa om dessa sanningar, Timotheos, och uppmana alla att leva efter dem.</v>
<v n="3">Även om några kanske förnekar dem står de i överensstämmelse med Jesu Kristi sunda lära och den är grunden för ett verkligt liv med Gud.</v>
<v n="4">De som säger något annat visar bara att de är högfärdiga och förstår inte vad de talar om. De diskuterar i all oändlighet vad Kristi ord egentligen betyder och de ställer till gräl, som för med sig avundsjuka och vrede. Resultatet av det blir förolämpningar, anklagelser och misstänkliggöranden.</v>
<v n="5">Dessa människor, vars sinnen är förmörkade av synden, vet inte vad sanningen är. För dem är Guds ord bara något att tjäna pengar på. Håll dig borta ifrån dem!</v>
<v n="6">Önskar du att bli verkligt rik? Det är du redan, om du lever med Gud och nöjer dig med vad du har.</v>
<v n="7">Vi hade faktiskt inget med oss när vi kom till denna världen, och vi kan inte ta med oss en enda sak när vi dör.</v>
<v n="8">Därför bör vi vara fullständigt nöjda bara vi har vad vi behöver när det gäller mat och kläder.</v>
<v n="9">Människor som vill bli rika kan göra vad som helst för att skaffa pengar. Men de blir då offer för ogudaktiga handlingar som skadar dem och som slutligen sänder dem till helvetet.</v>
<v n="10">För kärleken till pengar är första steget till alla slags synder. En del människor har till och med vänt sig bort från Gud på grund av sitt penningbegär, och därför har de vållat sig själva mycket lidande.</v>
<v n="11">Timotheos, du är en gudsman! Fly bort från allt detta onda och arbeta i stället för det som är rätt och gott. Lita på Gud och älska andra människor. Lär dig att ha tålamod och var vänlig.</v>
<v n="12">Fortsätt att kämpa för Gud. Håll fast vid det eviga liv som han har kallat dig till och som du på ett så frimodigt sätt bekänt inför många vittnen.</v>
<v n="13">Inför Gud, som ger liv åt alla, och inför Jesus Kristus, som utan rädsla vittnade inför Pilatus, befaller jag dig:</v>
<v n="14">Gör allt som Gud har sagt till dig, så att du förblir fläckfri och ren till den dag då vår Herre Jesus Kristus återvänder.</v>
<v n="15">För när tiden är inne ska Gud låta Kristus träda fram i härlighet. Ja, Gud ska göra detta, vår välsignade och allsmäktige Gud, kungarnas kung och herrarnas herre,</v>
<v n="16">han som aldrig kan dö och som bor i ett ljus så starkt att ingen mänsklig varelse kan närma sig honom. Ingen människa har någonsin sett honom och kommer inte heller att kunna göra det. Honom tillhör äran och makten och väldet i evighet. Amen.</v>
<v n="17">Säg till dem som är rika att inte vara högfärdiga och att inte lita på pengar som plötsligt kan mista sitt värde. De ska i stället lita på den levande Guden, som alltid ger oss rikligt av allt vi behöver.</v>
<v n="18">Säg åt dem att använda sina pengar till att göra gott. De bör vara rika i goda gärningar och med glädje ge åt dem som behöver. De ska alltid vara beredda att dela med sig till andra av vad Gud har gett dem.</v>
<v n="19">På det sättet kommer de att samla rika skatter åt sig i himlen. Det är den enda trygga investeringen för evigheten!</v>
<v n="20">Timotheos, försumma inte något av det som Gud har anförtrott åt dig att göra. Håll dig borta från meningslösa diskussioner med dem som skryter om sin "kunskap" och därmed bevisar att de inte har den.</v>
<v n="21">En del av dem saknar det mest betydelsefulla i livet - de känner inte Gud. Nåd åt er alla.HälsningarPaulus</v>
</c>
</b>
<b n="2 Timotheosbrevet">
<c n="1">
<v n="1">Från Paulus, Jesu Kristi budbärare, som är utsänd av Gud för att berätta om det eviga liv som Gud har lovat alla dem som tror på Jesus Kristus.</v>
<v n="2">Till Timotheos, min käre son.Nåd, barmhärtighet och frid från Gud, vår Far, och Jesus, vår Herre.</v>
<v n="3">Om du bara visste hur mycket jag tackar Gud för dig, Timotheos. Jag ber för dig dag och natt att Gud ska välsigna dig med sitt överflöd. Honom vill jag tjäna med allt jag är och har, precis som mina förfäder har gjort.</v>
<v n="4">När jag tänker på dina tårar vid avskedet, längtar jag efter dig och det skulle glädja mig oerhört att få träffa dig igen.</v>
<v n="5">Jag vet hur innerligt och uppriktigt du tror på Herren, precis som din mamma Eunike och din mormor Lois gör. Jag är övertygad om att din tro är lika stark nu som tidigare.</v>
<v n="6">Därför uppmanar jag dig att låta den nådegåva som finns hos dig få blomma ut. Du fick den när jag lade händerna på dig och välsignade dig.</v>
<v n="7">Den helige Ande, som är Guds gåva till oss, känner ingen rädsla utan fyller oss med kraft, kärlek och självövervinnelse.</v>
<v n="8">Därför behöver du inte vara rädd eller blyg för att berätta för andra om Herren, eller skämmas för att jag som är din vän nu sitter i fängelse för Kristus. Du kommer att vara beredd att lida med mig för Herren, för han ska ge dig kraft.</v>
<v n="9">Det är han som har frälst oss och valt ut oss för denna heliga uppgift, inte för att vi förtjänar det utan därför att det ingick i hans plan långt innan världen skapades. Han ville visa sin kärlek och nåd till oss genom Kristus.</v>
<v n="10">Och nu när Jesus Kristus har kommit, har allt detta blivit klart för oss. Han bröt dödens makt och genom tron på honom blir vi odödliga och får del av det eviga livet.</v>
<v n="11">Och Gud har valt ut mig att vara hans sändebud och gett mig i uppdrag att berätta och undervisa om dessa goda nyheter.</v>
<v n="12">Det är därför som jag får lida här i fängelset. Men jag har inte tappat modet, för jag vet vem jag tror på, och jag är säker på att han helt och fullt kan skydda och bevara allt som han har anförtrott åt mig, ända tills han kommer tillbaka.</v>
<v n="13">Håll fast vid det jag har lärt dig, särskilt i fråga om tron och kärleken i Jesus Kristus, och ta det som ett mönster för en sund undervisning.</v>
<v n="14">Den helige Ande bor i oss. Bevara med hans hjälp den dyrbara gåva som han gav dig.</v>
<v n="15">Som du vet har alla de kristna som kom hit från Asien, övergett mig. Till och med Fygelos och Hermogenes är borta.</v>
<v n="16">Jag ber Herren välsigna Onesiforos och hela hans familj. Han har ofta besökt mig, och det har varit som en frisk fläkt här i fängelset. Han har aldrig skämts för att jag sitter här.</v>
<v n="17">Tvärtom, när han kom till Rom letade han efter mig överallt och fann mig också till slut.</v>
<v n="18">Jag ber att Herren ska ge honom en speciell välsignelse den dag när Kristus kommer tillbaka. Du vet ju bättre än någon annan till vilken hjälp han var i Efesos.</v>
</c>
<c n="2">
<v n="1">Timotheos, min son, bli allt starkare i den nåd som Jesus Kristus ger dig. Undervisa andra om det som du och många andra har hört mig tala om.</v>
<v n="2">Ge det vidare till människor man kan lita på och som i sin tur kan föra det vidare till andra.</v>
<v n="3">Bär din del av lidandet som en god Jesu Kristi soldat, på samma sätt som jag gör.</v>
<v n="4">Och som en Kristi soldat ska du inte låta dig hindras av världsliga angelägenheter, för då kan du inte till fullo tjäna den som tog dig i sin tjänst.</v>
<v n="5">Följ de regler som Herren har ställt upp för din tjänst, precis som en idrottsman måste följa vissa regler i en tävling. Om han inte gör det blir han diskvalificerad och utan pris.</v>
<v n="6">Bonden kan inte heller njuta av sin välförtjänta skörd förrän han har arbetat hårt.</v>
<v n="7">Tänk på vad jag just sagt! Herren ska hjälpa dig att förstå det.</v>
<v n="8">Glöm aldrig att Jesus Kristus, som föddes inom kung Davids släkt, uppstod från de döda.</v>
<v n="9">Det är därför att jag predikat detta glada budskap som jag har råkat i svårigheter. Man har satt mig i fängelse som en brottsling. Men Guds ord kan man inte spärra in på det sätt man gjort med mig.</v>
<v n="10">Jag är mer än villig att lida, om det kan leda till frälsning och evig härlighet genom Jesus Kristus för dem som Gud har valt ut.</v>
<v n="11">Jag hämtar tröst i det faktum att om vi har dött med Kristus ska vi också leva med honom.</v>
<v n="12">Om vi tycker att vår nuvarande tjänst för honom är svår ska vi komma ihåg att vi en dag ska regera med honom. Om vi ger upp när vi möter lidande och vänder Kristus ryggen, så måste han vända ryggen till oss.</v>
<v n="13">Men även om vi sviker honom, förblir han trogen mot oss och vill hjälpa oss, för han kan inte överge oss, som är en del av honom själv. Han håller alltid sina löften till oss.</v>
<v n="14">Påminn alla om dessa sanningar och befall dem i Herrens namn att inte hålla på att diskutera meningslösa frågor. Sådana diskussioner ställer bara till förvirring och är inte till någon nytta, utan tvärtom skadliga.</v>
<v n="15">Arbeta flitigt, så att Gud kan säga till dig: "Bra gjort!" Var en god arbetare, så att du inte behöver skämmas när Gud granskar ditt arbete. Lär dig vad hans ord säger och betyder.</v>
<v n="16">Håll dig undan från alla dumma debatter. De som håller på med sådant kommer allt längre bort från Gud.</v>
<v n="17">Deras prat kommer att leda människor vilse och skapa strid. Två exempel på detta är Hymenaios och Filetos som i sin debattiver</v>
<v n="18">har lämnat sanningens väg och nu påstår att de dödas uppståndelse redan har ägt rum. De har också försvagat den kristna tron hos många.</v>
<v n="19">Men Guds sanning är lika fast som en väldig klippa, och ingenting kan rubba den. Den är en grundsten, och på den stenen står skrivet: "Herren känner dem som tillhör honom" och "En människa som bekänner sig till Herren ska inte göra det som är orätt".</v>
<v n="20">I ett förmöget hem finns det skålar och fat, inte bara av guld och silver, utan också av trä och lera. De finare används bara vid speciella tillfällen, och de andra bara till vardags.</v>
<v n="21">Håller du dig borta från synden, liknar du en skål av renaste guld. Då kan Kristus själv använda dig för sina högsta syften.</v>
<v n="22">Var på din vakt mot de faror och frestelser som brukar drabba ungdomar! Satsa i stället allt på att göra det som är rätt inför Gud. Sträva efter tro, kärlek, och gemenskap tillsammans med andra som i uppriktighet älskar Herren.</v>
<v n="23">Än en gång ber jag dig undvika att bli indragen i meningslösa dispyter, som bara gör människor upprörda och arga.</v>
<v n="24">Guds tjänare får inte gräla. De måste vara vänliga mot alla och tålmodigt undervisa dem som handlar fel.</v>
<v n="25">Var ödmjuk när du försöker undervisa dem som inte har sanningen klar för sig, och som går emot dig. Om du talar milt och hänsynsfullt till dem är det troligt att de tar sitt förnuft till fånga</v>
<v n="26">och kommer loss ur den fälla Satan lagt ut för dem och som gör dem till slavar under synden.</v>
</c>
<c n="3">
<v n="1">Du bör också veta detta, Timotheos, att under den sista tiden kommer det att bli mycket svårt att vara kristen.</v>
<v n="2">Människorna kommer då bara att tänka på sig själva och sina pengar. De kommer att vara fulla av skryt och överskatta sig själva och ta stora ord i sin mun. De kommer att smäda Gud och vara olydiga mot sina föräldrar, otacksamma och alltigenom onda.</v>
<v n="3">De kommer att vara hänsynslösa och vägra att böja sig för någon. De kommer att vara lögnare och bråkmakare, råa och grymma och likgiltiga för allt gott.</v>
<v n="4">De kommer att förråda sina vänner, vara obehärskade, uppblåsta av högfärd och föredra nöjen framför Gud.</v>
<v n="5">De vill gärna framstå som religiösa, men de vill fördenskull inte ha något med Guds förvandlande kraft att göra. Låt dig inte luras av dem.</v>
<v n="6">Det är sådana som objudna går från hus till hus och skaffar sig makt och inflytande över kvinnor, som på grund av sina synder är skuldtyngda, och därför är mottagliga för nya läror.</v>
<v n="7">Sådana kvinnor är alltid redo att följa nya lärare, men de förstår aldrig sanningen.</v>
<v n="8">På samma sätt som de egyptiska trollkarlarna Jannes och Jambres satte sig upp mot Mose, så sätter sig dessa lärare upp mot sanningen. De har en oren tankevärld och förmörkade sinnen, och deras tro är ingenting värd.</v>
<v n="9">Men de kommer inte att kunna hålla på med detta hur länge som helst. En dag kommer deras bedrägeri att bli avslöjat inför alla på samma sätt som Jannes och Jambres synd blev det.</v>
<v n="10">Men jag vet att du inte är sådan, för du har noga följt mig i allt jag har gjort. Du vet vad jag tror på, och du känner till hur jag lever och vad jag vill. Du känner till min tro på Kristus och hur jag har lidit. Du vet vilket tålamod jag har, och hur stor min kärlek till dig är.</v>
<v n="11">Du vet vilka svårigheter jag har hamnat i därför att jag har förkunnat de goda nyheterna. Du vet vad jag fick gå igenom när jag besökte Antiochia, Ikonion och Lystra. Men Herren räddade mig!</v>
<v n="12">Nu är det en gång så att alla som vill leva ett liv helt för Gud, och i gemenskap med Jesus Kristus, kommer att få lida förföljelse.</v>
<v n="13">Ogudaktiga människor och falska lärare kommer bara att bli allt mer hänsynslösa, och de kommer att bedra många på samma sätt som de själva har blivit bedragna av Satan.</v>
<v n="14">Men du måste hålla fast vid det som du har lärt dig. Du vet att det är sant och att du kan lita på oss som har undervisat dig.</v>
<v n="15">Redan som barn blev du undervisad i de heliga Skrifterna. Genom dem förstår du hur man tar emot Guds frälsning genom tron på Jesus Kristus.</v>
<v n="16">Hela Skriften är inspirerad av Gud, och det finns inget som kan mätas med den, när det gäller att undervisa oss om vad som är sant och lära oss att förstå vad som är orätt. Den korrigerar oss och hjälper oss att leva som Gud vill.</v>
<v n="17">Genom den blir var och en som vill tjäna Gud rustad till att göra gott mot andra.</v>
</c>
<c n="4">
<v n="1">Därför uppmanar jag dig med största allvar inför Gud och inför Jesus Kristus, som en dag ska döma levande och döda, när han kommer för att upprätta sitt rike:</v>
<v n="2">Var alltid ivrig att predika Guds ord så fort du får en möjlighet, både när det passar sig och när det inte passar sig. Tillrättavisa och bestraffa människor när det behövs, och uppmuntra dem att göra det som är rätt. Och undervisa dem alltid med stort tålamod i Guds ord.</v>
<v n="3">Det kommer nämligen en tid när människor inte kommer att lyssna till sanningen. I stället kommer de att gå runt och leta efter lärare som bara förkunnar sådant som de själva vill höra.</v>
<v n="4">De kommer inte att vilja lyssna till vad Guds ord säger och utan att ens reflektera följer de de mest fantastiska idéer.</v>
<v n="5">Du måste hålla dig vaken och se upp för alla dessa faror. Var inte rädd för att lida för Herren. Led andra till Kristus! Lämna inget ogjort av det du är satt att göra.</v>
<v n="6">För egen del kommer jag inte att finnas här till din hjälp så länge till. Min tid är på väg att rinna ut och min dödsstund närmar sig.</v>
<v n="7">Länge och intensivt har jag kämpat den goda kampen för min Herre, och i allt har jag varit trogen mot honom. Men nu är den kampen snart över, jag har sprungit mitt lopp och får vila.</v>
<v n="8">En segerkrans väntar på mig i himlen. Herren, den rättfärdige domaren, ska på den stora dag då han kommer tillbaka ge mig den som ett tecken på att jag har nått målet och för alltid tillhör honom. Detta gäller inte bara mig, utan alla som med iver ser fram emot hans återkomst.</v>
<v n="9">Försök att komma hit så snart du kan,</v>
<v n="10">för Demas har lämnat mig. Han älskade detta livets goda och for till Thessalonike. Crescens har rest till Galatien och Titus till Dalmatien.</v>
<v n="11">Det är bara Lukas som är kvar hos mig. Ta med dig Markus när du kommer, för jag behöver honom.</v>
<v n="12">Tychikos är inte heller här, för jag har skickat honom till Efesos.</v>
<v n="13">Se till att du tar med dig min rock som jag lämnade i Troas hos broder Karpos. Ta också med dig böckerna och framför allt pergamentrullarna när du kommer.</v>
<v n="14">Kopparsmeden Alexandros har gjort mig mycket ont. Herren kommer att straffa honom.</v>
<v n="15">Håll ögonen på honom, för han har kämpat emot allt vad vi har sagt.</v>
<v n="16">Första gången jag ställdes inför domstolen var det ingen här som hjälpte mig. Alla drog sig undan. Jag hoppas att de inte ska bli straffade för det.</v>
<v n="17">Men Herren stod vid min sida och gav mig mod att tala en hel predikan så att människor från hela världen fick höra det glada budskapet. Och han räddade mig från dödens käftar.</v>
<v n="18">Ja, Herren ska fortsätta att bevara mig från allt ont, tills han för mig in i sitt himmelska rike. Äran tillhör Gud i evigheternas evigheter. Amen.</v>
<v n="19">Hälsa Prisca och Aquila och de som bor hos Onesiforos.</v>
<v n="20">Erastos stannade i Korinth, och jag var tvungen att lämna Trofimos i Miletos, för han blev sjuk.</v>
<v n="21">Försök att komma hit före vintern. Euboulos hälsar, liksom Pudens, Linos, Claudia och alla de andra.</v>
<v n="22">Herren Jesus Kristus är med din ande. Nåd till er alla.FarvälPaulus</v>
</c>
</b>
<b n="Titusbrevet">
<c n="1">
<v n="1" t="2">Från Paulus, Guds tjänare, utsänd av Jesus Kristus med trons budskap till dem som Gud har utvalt för att de ska lära känna Guds sanning, som leder till evigt liv. Gud, som inte kan ljuga, har ju lovat oss detta för mycket länge sedan.</v>
<v n="3">När tiden var inne, lät han oss få del av dessa goda nyheter, och gav mig i uppdrag att berätta om dem för alla människor. Det var en befallning från Gud, vår Frälsare.</v>
<v n="4">Till Titus, du som i sanning är min son i den gemensamma tron. Jag hälsar dig med välsignelse och frid från Gud, Fadern, och Kristus Jesus, vår Frälsare.</v>
<v n="5">Jag lämnade dig kvar på Kreta för att du skulle hjälpa och styrka de olika församlingarna, och för att i varje stad utse församlingsledare efter mina instruktioner.</v>
<v n="6">De män du väljer måste ha gott anseende. De får bara leva tillsammans med den kvinna de är gift med, och deras barn måste följa Herren och inte ha rykte om sig att vara upproriska eller olydiga.</v>
<v n="7">De som har ansvar för församlingen måste som Guds tjänare leva ett fläckfritt liv. De får inte vara högfärdiga, häftiga eller våldsamma, inte missbruka vin eller vara giriga.</v>
<v n="8">De måste vara gästfria, förståndiga, rättvisa och behärskade, och inställda på att alltid göra gott.</v>
<v n="9">Deras tro på den sanning som de har fått undervisning om måste vara stark och fast, så att de kan undervisa andra om den, och överbevisa dem som inte håller med dem.</v>
<v n="10">Det finns nämligen många som inte vill lyssna till det vi säger. Det gäller särskilt dem som säger att alla kristna måste följa de judiska lagarna. Detta är ju bara tomt prat som för människor bakom ljuset</v>
<v n="11">och måste stoppas. Hela familjer har redan blivit ledda bort från Guds nåd av sådana som bara är ute efter pengar.</v>
<v n="12">En av deras egna män, en profet från Kreta, har sagt om dem: "Dessa män på Kreta är lögnare allihop! De är lata och glupska och beter sig som vilda djur."</v>
<v n="13">Det är så sant som det är sagt. Tillrättavisa dem därför skarpt så deras tro blir sund,</v>
<v n="14">och de slutar att lyssna till judiska sagor och krav från män som har vänt sanningen ryggen.</v>
<v n="15">En människa som har ett rent samvete upptäcker det positiva, goda och rena i allting, men den som har ont i sinnet och saknar tro, ser bara det negativa och onda. Hennes upproriska och osunda inre smittar av sig på allt hon ser och gör.</v>
<v n="16">Sådana människor påstår ofta att de känner Gud, men när man ser deras sätt att leva och handla förstår man hur det är. De är avskyvärda och olydiga, och man kan aldrig vänta sig något gott från dem.</v>
</c>
<c n="2">
<v n="1">Men du bör undervisa om den livsstil som hör ihop med sann kristendom.</v>
<v n="2">Lär de äldre männen att vara värdiga och nyktra. De måste vara förståndiga, känna sanningen och tro på den, och i allt vad de gör visa kärlek och tålamod.</v>
<v n="3">Lär de äldre kvinnorna att uppträda med värdighet och ödmjukhet. Skvaller och för mycket vindrickande kan inte accepteras hos dem som ska vara goda föredömen.</v>
<v n="4" t="5">De måste visa de yngre kvinnorna hur man sköter sitt hem, och vad kärlek till man och barn innebär. En god hustru och mor är en förståndig kvinna som är medveten om sin betydelse och plats i hemmet så att ingen för hennes skull får anledning att angripa den kristna tron.</v>
<v n="6">På samma sätt ska du uppmana de unga männen att uppträda hänsynsfullt och med ansvar.</v>
<v n="7">Här måste du själv vara ett föredöme med goda gärningar av alla slag. Låt din kärlek till sanningen synas i allt du gör. Visa att du verkligen tar den på djupaste allvar.</v>
<v n="8">Låt din undervisning vara så förnuftig, sund och logisk att den som vill gå emot dig får skämmas när han inte kan finna något att kritisera i det du säger!</v>
<v n="9">Uppmana slavarna att utan invändningar lyda sina herrar och göra sitt bästa.</v>
<v n="10">De får inte stjäla, utan måste visa att man verkligen kan lita på dem. Deras osjälviskhet och ärlighet kommer då att skapa respekt för tron på Gud, vår Frälsare.</v>
<v n="11">Guds kärlek och godhet erbjuds nu öppet till frälsning för alla människor.</v>
<v n="12">Hans erbjudande till oss visar att vi ska vända oss bort från ett liv i gudlöshet och synd. I stället ska vi leva gudfruktigt,</v>
<v n="13">medan vi ser fram emot den dag när vårt hopp får sin belöning och vår Gud och Frälsare, Jesus Kristus, visar sig i all sin gudomliga glans.</v>
<v n="14">Det var han som gav sitt liv för våra synder. Han offrade sig och befriade oss från allt ont och från all skuld. Därför är vi nu hans folk som till varje pris vill göra det som är gott och rätt.</v>
<v n="15">Om allt detta ska du undervisa och samtidigt uppmuntra de troende. Men gör också klart vad det gäller. Ingen ska behöva tvivla på allvaret i dina ord.</v>
</c>
<c n="3">
<v n="1">Påminn de kristna om deras plikt att underordna sig makthavare och myndigheter, och respektera dem och vara redo att göra det som är gott.</v>
<v n="2">Ingen kristen talar nedsättande om andra eller söker strid, utan visar hänsyn i vänlighet och kärlek under alla förhållanden.</v>
<v n="3">Kom ihåg att vi också har varit på villovägar, gripna av olika slags begär som helt gjorde oss till slavar, och gjorde det omöjligt för oss att visa annat än ondska, hat och avundsjuka. Vi var helt enkelt avskyvärda.</v>
<v n="4">I den situationen visade Gud, vår Frälsare, sin godhet och kärlek.</v>
<v n="5">Det är ju uppenbart att han frälste oss inte därför att vi var tillräckligt goda för att bli frälsta, utan på grund av sin godhet och omsorg om oss. Han renade oss från våra synder genom ett bad som vi klev upp ur som nya människor, födda på nytt av den helige Ande.</v>
<v n="6">I sin stora godhet lät han helig Ande flöda över oss. Och alltsammans fick vi på grund av vad Jesus Kristus, vår Frälsare, hade gjort för oss.</v>
<v n="7">Gud ville att vi skulle få allt rätt ställt med honom så att han kunde frikänna oss och ge oss det eviga livet, som är vårt hopp.</v>
<v n="8">Allt detta som jag har undervisat dig om är sant. Inpränta detta i de kristna, så att de alltid är angelägna om att göra gott. Det mår både de och andra väl av.</v>
<v n="9">Blanda dig inte i diskussioner om frågor som ingen kan svara på. Håll dig borta från gräl och strider angående de judiska lagarna. Det är inte värt mödan, utan gör bara skada.</v>
<v n="10">Den som orsakar splittring bland er ska varnas en gång, eller två om det behövs. Sedan bör du inte ha något med honom att göra.</v>
<v n="11">Du kan inte göra något när han inte inser sin synd, och han har redan dömt sig själv.</v>
<v n="12">Jag tänker skicka antingen Artemas eller Tychikos till dig. Så snart någon av dem kommer, vill jag gärna att du försöker möta mig i Nikopolis så fort du kan, för jag tänker stanna där över vintern.</v>
<v n="13">Gör allt du kan för att hjälpa advokaten Zenas och Apollos med deras resa. Se till att ni hjälps åt med att ge dem allt de behöver.</v>
<v n="14">Alla som bekänner Jesus Kristus måste lära sig att hjälpa till överallt där det är nödvändigt. Annars blir deras liv meningslöst och deras tro inget värd.</v>
<v n="15">Alla här skickar sina hälsningar. Hälsa alla de kristna vännerna. Välsignelser från Gud till er alla.HälsningarPaulus</v>
</c>
</b>
<b n="Filemonbrevet">
<c n="1">
<v n="1">Från Paulus, som sitter i fängelse därför att jag har predikat de goda nyheterna om Jesus Kristus, och från broder Timotheos.Till vår älskade medarbetare Filemon, och till den församling som samlas i ditt hem,</v>
<v n="2">och till vår syster Apfia och till Archippos, som i likhet med mig kämpar för evangeliet med full kraft.</v>
<v n="3">Jag önskar er välsignelse och frid från Gud, vår Far, och Herren Jesus Kristus.</v>
<v n="4">Jag tackar alltid Gud när jag ber för dig, käre Filemon,</v>
<v n="5">eftersom jag ständigt hör om din tro på Herren Jesus Kristus och om din kärlek till honom och hans folk.</v>
<v n="6">Det är min bön att den tro du delar med dig till andra ska sätta spår också i deras liv, när de hos dig ser det goda som kommer från Jesus Kristus.</v>
<v n="7">Jag har själv fått mycket uppmuntran och glädje av din kärlek, min bror. Du har ofta inspirerat dina kristna medsyskon och givit dem nytt mod.</v>
<v n="8" t="9">Nu vill jag be dig om en tjänst. Ja, jag skulle faktiskt kunna kräva det av dig i Kristi namn, för det är något du bör göra. Jag är nu en gammal man och sitter dessutom i fängelse för Jesu Kristi skull, men föredrar ändå att fråga dig, eftersom jag älskar dig.</v>
<v n="10">Min bön är att du visar vänlighet mot mitt barn Onesimos, som jag har vunnit för Herren under min fångenskap.</v>
<v n="11">Hans namn betyder ju "den som är till nytta", men trots det så har han väl inte varit till någon större glädje för dig tidigare. Nu däremot kommer han att bli till verklig nytta för oss båda två.</v>
<v n="12">När jag nu sänder honom tillbaka till dig är det som om jag sände en del av mig själv.</v>
<v n="13">Jag skulle helst velat ha honom kvar här, där jag nu sitter fängslad för att ha predikat de goda nyheterna. På så sätt skulle du ha varit mig till hjälp genom att han tjänade mig i ditt ställe.</v>
<v n="14">Men jag ville inte göra det utan ditt medgivande. Det goda du gör ska inte ske av tvång utan av fri vilja.</v>
<v n="15">Kan du inte se på det som att han rymde från dig för en kort tid, för att sedan komma tillbaka till dig för alltid?</v>
<v n="16">Nu är han inte längre bara en slav, utan någonting mycket mer. Han är en älskad bror, särskilt för mig. Och hur mycket mer kommer han inte att betyda också för dig, för han är inte bara din tjänare, utan också din bror i Kristus.</v>
<v n="17">Om jag verkligen är din vän, så ge Onesimos samma välkomnande som du skulle ha gett mig.</v>
<v n="18">Om han har skadat dig på något sätt genom sin flykt eller stulit från dig, så skriv upp det på min räkning.</v>
<v n="19">Jag ska betala tillbaka det, och som du ser garanterar jag, Paulus, personligen detta genom min underskrift. Vad du, som har funnit tron på Jesus Kristus genom mig, å din sida är skyldig mig ska jag inte nämna.</v>
<v n="20">Käre Filemon, låt nu mig få nytta av dig! Om du gör mig denna tjänst för Kristi skull blir jag verkligen glad.</v>
<v n="21">Jag har skrivit det här brevet till dig eftersom jag är övertygad om att du kommer att göra vad jag än ber dig om och till och med mer än så!</v>
<v n="22">Så ber jag dig om en sak till: Ha ett rum i ordning åt mig, för jag hoppas att Gud ska svara på dina böner och låta mig komma till dig snart.</v>
<v n="23">Min medfånge Epafras, som också sitter här för att han har predikat om Jesus Kristus, skickar sina hälsningar.</v>
<v n="24">Det gör också mina medarbetare, Markus, Aristarchos, Demas och Lukas.</v>
<v n="25">Herrens, Jesu Kristi, nåd ska vara med er och leda er.Paulus</v>
</c>
</b>
<b n="Hebreerbrevet">
<c n="1">
<v n="1">Ofta och på många olika sätt har Gud talat till våra förfäder genom profeterna och undan för undan avslöjat sina planer.</v>
<v n="2">Men nu mot tidens slut har han talat till oss genom sin Son. Genom Sonen har Gud skapat världen, och allt ska till sist också tillhöra Sonen.</v>
<v n="3">Guds Son utstrålar Faderns härlighet. Han återspeglar Fadern själv, och han styr universum med sitt mäktiga ord. Han är den som dog för att rena oss från synden och som nu sitter på hedersplatsen i himlen bredvid Gud, den allsmäktige.</v>
<v n="4">Han är alltså mycket mäktigare än änglarna, och det visar också det namn som han fått av sin Far.</v>
<v n="5" t="6">Gud har nämligen aldrig sagt till någon ängel: "Du är min Son, och i dag har jag gett dig den härlighet som hör till det namnet." Eller: "Jag är hans Far, och han är min Son." Och när hans förstfödde Son kom till jorden sa Gud: "Alla Guds änglar ska ära honom."</v>
<v n="7">Gud talar om sina änglar som budbärare, snabba som vinden, och som tjänare, flammande av eld.</v>
<v n="8">Men om sin Son säger han: "Ditt kungarike, Gud, kommer att finnas till i evighet. Du regerar med rättvisa.</v>
<v n="9">Du älskar det rätta och hatar det som är orätt. Därför har Gud, din Gud, skänkt dig mer glädje än någon annan."</v>
<v n="10">Gud kallade honom också Herre, när han sa: "Herre, i tidens början skapade du jorden, och himlarna är ett verk av dina händer.</v>
<v n="11">Allt detta ska försvinna och bli till ingenting, men du kommer att finnas i evighet. De kommer att nötas ut som gamla kläder,</v>
<v n="12">och en dag kommer du att vika ihop dem och byta ut dem mot något nytt. Men du själv kommer aldrig att förändras, och du lever i evighet."</v>
<v n="13">Har Gud någonsin sagt till en ängel det som han säger till sin Son: "Sitt här på hedersplatsen vid min högra sida tills jag har lagt alla dina fiender under dina fötter"?</v>
<v n="14">Nej, änglarna är ju bara budbärare som skickas ut för att hjälpa dem som ska bli frälsta och räddade.</v>
</c>
<c n="2">
<v n="1">Därför måste vi lyssna mycket noga till de sanningar vi har hört så att vi inte missar målet.</v>
<v n="2">De budskap vi har fått genom änglar har alltid visat sig vara sanna, och människor har alltid blivit straffade när de inte har lytt dem.</v>
<v n="3">Varför skulle då vi tro att vi kan komma undan, om vi är likgiltiga inför den underbara frälsning som Herren Jesus själv förkunnade, och som vi nu får förmedlad av dem som hörde honom tala.</v>
<v n="4">Dessutom har Gud själv bekräftat deras vittnesbörd genom tecken och olika under. Han har också efter sin vilja delat ut särskilda gåvor från den helige Ande till dem som tror.</v>
<v n="5">Den kommande världen, som vi talar om, ska inte heller styras av änglar.</v>
<v n="6">David säger på ett ställe till Gud: "Vad är en människa, eftersom du bryr dig så mycket om henne? Och vem är denne Människoson, som du ärar så högt?</v>
<v n="7">Fastän du en kort tid lät honom ha en lägre plats än änglarna, har du nu gjort honom till en kung. Du har gett honom härlighet, ära och makt,</v>
<v n="8">och du har gjort honom till härskare över allt som finns till, utan undantag."Vi har ännu inte sett allt detta ske,</v>
<v n="9">men vi ser verkligen att Jesus - som under en kort tid stod lägre än änglarna - nu har krönts med ära och makt, därför att han led döden för oss. Ja, på grund av Guds stora godhet dog Jesus för alla i hela världen.</v>
<v n="10">Och det var rätt och riktigt att Gud, som är alltings ursprung och mål, tillät Jesus att lida. Genom lidandet blev Jesus en fullkomlig ledare och förde stora skaror av Guds folk till himlen.</v>
<v n="11">Vi som har gjorts heliga av Jesus har nu samme Far som han. Det är därför som Jesus inte skäms för att kalla oss för bröder.</v>
<v n="12">Han säger nämligen i Psaltaren: "Jag ska tala till mina bröder om Gud, min Far, och tillsammans ska vi sjunga hans lov."</v>
<v n="13">En annan gång säger han: "Jag ska lita på Gud och vara beroende av honom", och ännu en annan gång: "Se, här är jag och de barn som Gud har gett mig."</v>
<v n="14">Eftersom vi, Guds barn, är människor av kött och blod, måste Jesus också bli människa. Bara som människa kunde han nämligen dö och genom sin död bryta djävulens makt, han som var herre över döden.</v>
<v n="15">Och bara på det sättet kunde han befria alla som levt hela sitt liv som slavar i skräck för döden.</v>
<v n="16">Vi vet alla att Jesus inte kom för änglars skull, utan för oss människor och för dem som är barn till Abraham.</v>
<v n="17">Det var nödvändigt att Jesus kom som en av oss, hans bröder, så att han kunde tjäna som vår överstepräst inför Gud och vara både kärleksfull mot oss och trogen mot Gud i fråga om att sona folkets synder.</v>
<v n="18">Eftersom han själv har lidit och blivit frestad, vet han hur vi har det när vi lider och frestas, och kan ge oss den hjälp vi behöver.</v>
</c>
<c n="3">
<v n="1">Kära bröder, ni är alla kallade och utvalda av Gud för hans himmelska rike. Ha därför alltid Jesus, som vi ju bekänner oss till, i era tankar. Han är Guds budbärare och vår tros överstepräst.</v>
<v n="2">Gud utsåg Jesus till överstepräst, och han var trogen mot Gud på samma sätt som Mose var trogen när han tjänade i Guds hus.</v>
<v n="3">Den som bygger ett hus får mer beröm än själva huset. På samma sätt har Jesus mycket större makt än Mose.</v>
<v n="4">Naturligtvis har varje hus en byggmästare, men det är Gud som bygger allt.</v>
<v n="5">Och visst var Mose trogen i allt när han arbetade i Guds hus, men han var bara en tjänare, och hans uppgift var till största delen att vittna om och skapa förebilder till det som skulle uppenbaras senare.</v>
<v n="6">Men Kristus, Guds trofaste Son, har ansvaret för hela Guds hus. Det huset är vi kristna, och han bor i oss så länge som vi bevarar vår frimodighet och glädje och håller fast vid hoppet om hans återkomst.</v>
<v n="7" t="8">Eftersom Kristus nu står över allting säger den helige Ande till oss: "Lyssna till honom i dag om ni hör hans röst, och vänd er inte bort från hans kärlek, som Israels folk gjorde i öknen, när de gjorde uppror mot mig och satte mig på prov.</v>
<v n="9">Jag hade tålamod med dem i fyrtio år, trots att de prövade mitt tålamod till det yttersta. Jag gjorde hela tiden stora under inför deras ögon.</v>
<v n="10">Därför blev jag förargad på dem, för i sina hjärtan vände de sig alltid åt alla andra håll i stället för till mig, och de gick aldrig de vägar som jag ville att de skulle gå."</v>
<v n="11">Fylld av vrede mot dem svor då Gud en ed och lovade att han aldrig skulle låta dem komma in i vilan i hans rike.</v>
<v n="12">Därför ska ni se till, kära bröder, att ert inre inte är fullt av ondska och otro som leder er bort från den levande Guden.</v>
<v n="13">Tala med varandra varje dag om detta, medan det fortfarande är tid, så att ingen av er gör sig hård och kall inför Gud, och blir förblindad av syndens tjusning.</v>
<v n="14">För om vi är trogna till slutet och litar på Gud, som vi gjorde när vi först blev kristna, så ska vi få del i allt som tillhör Kristus.</v>
<v n="15">Nu är ögonblicket inne. Glöm aldrig varningen: "Om ni hör Guds röst tala till er i dag, så bli inte hårda och kalla som Israels folk när de gjorde uppror i öknen."</v>
<v n="16">Vad var det då för människor som hörde Guds röst och ändå gjorde uppror mot honom? Jo, det var samma människor som lämnade Egypten med Mose som ledare.</v>
<v n="17">Och vilka var det som drog på sig Guds vrede under alla dessa fyrtio år? Jo, samma upproriska människor igen. De syndade och fick därför dö i öknen.</v>
<v n="18">Och vilka avsåg Gud när han med en ed intygade att de inte skulle få ro och vila i det land som han hade lovat sitt folk? Han talade till alla dem som inte lydde honom.</v>
<v n="19">Varför kunde de inte komma in? Därför att de inte trodde på honom.</v>
</c>
<c n="4">
<v n="1">Även om Guds löfte att alla kan få komma till vila i hans rike fortfarande gäller, så måste vi noga se upp med att inte gå vilse och missa målet.</v>
<v n="2">Vi har ju fått höra de underbara nyheterna om att Gud vill frälsa oss, precis som de som levde på Moses tid fick göra. Men det blev inte till någon hjälp för dem, eftersom de inte trodde på dem.</v>
<v n="3">Bara vi som tror på Gud kan komma in i hans vila. Han har ju sagt: "Jag har svurit i min vrede, att de som inte tror på mig aldrig ska komma dit in", trots att han har varit beredd och väntat på dem sedan tidernas början.</v>
<v n="4">Vi vet att han fortfarande är beredd och väntar. Det står ju skrivet att Gud vilade på den sjunde dagen, sedan han skapat allt så som han hade planerat det.</v>
<v n="5">Trots detta kom de inte dit, för Gud hade till slut sagt: "De ska aldrig komma in i min vila."</v>
<v n="6">Ändå står löftet kvar, och några ska komma dit, men inte de som först hade möjlighet, för de lyckades inte på grund av sin olydnad.</v>
<v n="7">Men han har fastställt en annan dag när det igen är möjligt att komma in, och nu är den dagen inne. Han sa det genom kung David många år efter folkets första misslyckade försök och sa det med de ord som redan citerats: "Om ni hör Guds röst tala till er i dag, så bli inte hårda och kalla."</v>
<v n="8">Den vila som Gud här talar om är inte detsamma som Israels land, som Josua ledde dem in i. Om det var det som Gud menade skulle han inte långt senare ha sagt att den rätta tiden att komma dit är i dag.</v>
<v n="9">Den fullkomliga vilan för Guds folk återstår alltså.</v>
<v n="10">Den som når fram till denna vila kan vila ut efter allt sitt arbete, precis som Gud gjorde efter skapelsen.</v>
<v n="11">Låt oss göra allt för att också vi ska komma till denna vila. Låt oss vara försiktiga, så att vi inte som Israels barn är olydiga mot Gud och därför inte lyckas med att nå fram.</v>
<v n="12">Guds ord är fullt av liv och kraft. Det är vassare än ett skarpslipat svärd och skär snabbt och djupt in i varje vrå av vårt innersta. Det avslöjar vad som är Guds tankar i oss och vad som är våra egna dolda motiv. Det ger oss en sann bild av vårt innersta.</v>
<v n="13">Gud känner var och en av oss, var vi än är. Allt i våra liv ligger vidöppet för honom. Och inför honom måste vi en gång stå till svars för vad vi har gjort.</v>
<v n="14">Men Jesus, Guds Son och vår store överstepräst, har farit upp genom himlarna till Gud, och han kan hjälpa oss. Låt oss därför aldrig sluta upp med att tro på honom.</v>
<v n="15">Han är en överstepräst som förstår våra svagheter, eftersom han har blivit frestad på samma sätt som vi, även om han inte en enda gång föll för frestelserna och syndade.</v>
<v n="16">Låt oss därför frimodigt och utan rädsla gå ända fram till Guds tron och stanna där för att ta emot hans barmhärtighet och för att finna nåd och hjälp just när vi behöver det.</v>
</c>
<c n="5">
<v n="1" t="3">En judisk överstepräst är bara en människa som alla andra, men han är utvald att vara talesman för alla andra människor i deras förhållande till Gud. Han bär fram gåvor och offer till Gud. Eftersom han själv är människa kan han visa förståelse för och ha medkänsla med dem som inte har förstått Guds lagar och misslyckats. Han är också svag, precis som de, och han förstår mycket väl deras problem. Alltså offrar han djur inför Gud för att sona både folkets och sina egna synder.</v>
<v n="4">Man bör också komma ihåg att ingen av sig själv kan uppnå värdigheten av att bli överstepräst. Han måste bli kallad av Gud till denna uppgift, på samma sätt som Gud utvalde Aron.</v>
<v n="5">Det är därför som inte heller Kristus själv gjorde sig till överstepräst. Nej, han blev utvald av Gud som sa till honom: "Min Son, i dag har jag hedrat dig."</v>
<v n="6">Och en annan gång sa Gud till honom: "Du har blivit utvald till att vara präst för evigt, med samma ställning som Melkisedek."</v>
<v n="7">Medan han var kvar här på jorden bad Kristus Gud under tårar och ångest att rädda honom från döden. Och Gud hörde hans bön på grund av hans fullständiga lydnad.</v>
<v n="8">Fastän Jesus var Guds Son, måste han av egen erfarenhet lära sig att lyda, även om det innebar lidande.</v>
<v n="9">Och därför att han inte gav upp utan bevisade sig vara fullkomlig, kan han ge evigt liv till alla dem som lyder honom.</v>
<v n="10">Kom ihåg att Gud hade utvalt honom att vara en överstepräst med samma ställning som Melkisedek.</v>
<v n="11">Det finns mycket mer som jag skulle vilja säga i detta sammanhang, men ni tycks inte lyssna och därför är det svårt att få er att förstå.</v>
<v n="12" t="13">Ni har varit kristna ganska länge nu och borde kunna undervisa andra, men i stället har ni gått bakåt och behöver själva någon som än en gång undervisar er om de grundläggande sanningarna i Guds ord. Ni är som spädbarn, som bara tål mjölk och inte är gamla nog för fast föda. Den som fortfarande lever på mjölk kan inte avgöra vad som är rätt och orätt. Ni är fortfarande barn!</v>
<v n="14">Ni kommer aldrig att kunna äta fast, andlig föda och förstå Guds ords djupare sanningar, förrän ni växt till och lärt er skilja mellan rätt och orätt och i praktisk handling visa det.</v>
</c>
<c n="6">
<v n="1">Nu lämnar vi undervisningen om de första grunderna i Kristus och går vidare så att ni kan bli mogna och vuxna som kristna. Vi talar inte mer om det grundläggande villkoret att man blir frälst av att tro på Gud och inte genom att bara göra gott.</v>
<v n="2">Ni behöver inte ytterligare undervisning om dop och handpåläggning, de dödas uppståndelse och den eviga domen.</v>
<v n="3">Nej, låt oss nu, om Gud tillåter det, gå vidare.</v>
<v n="4">Om ni en gång har tagit emot de goda nyheterna och själva har smakat himlens välsignelser och fått del av den helige Ande,</v>
<v n="5">och om ni vet hur gott Guds ord är och har anat den kommande världens mäktiga kraft,</v>
<v n="6">och sedan ändå har vänt er bort från Gud, går det inte att föra er tillbaka till Herren. Ni kan inte omvända er igen! Genom ert handlande har ni med egna händer spikat fast Guds Son på korset en andra gång och hånat honom inför omvärlden.</v>
<v n="7">En god åkerjord, som suger åt sig av det regn som faller och ger bonden en god skörd, har fått del av Guds välsignelse.</v>
<v n="8">Men om den bär tistlar och törnen är den ju värdelös. Man dömer ut den och låter elden gå fram över den.</v>
<v n="9">Kära vänner, även om jag talar på det här sättet, tror jag inte att det jag säger gäller er. Jag är övertygad om att ni bär god frukt och är på rätt väg.</v>
<v n="10">För Gud är inte orättvis. Hur skulle han kunna glömma den insats som ni har gjort med iver och i kärlek till honom fortfarande gör genom att hjälpa andra kristna?</v>
<v n="11">Vi har bara en önskan: fortsätt med samma iver och se fram mot den belöning som väntar vid målet.</v>
<v n="12">Nu vet ni vad som ligger framför er. Ge inte efter för slöhet och likgiltighet, utan ha dem som förebild, som genom sin tro och sitt tålamod får del av allt som Gud har lovat dem.</v>
<v n="13">Vi har till exempel Guds löfte till Abraham. Gud bekräftade det med en ed vid sitt eget namn, eftersom det inte fanns något högre att svära vid,</v>
<v n="14">och sa: "Jag ska välsigna dig rikligt och ge dig en son, som ska bli stamfar till ett stort folk".</v>
<v n="15">Sedan väntade Abraham med stort tålamod, ända tills Gud till sist gav honom sonen Isak, precis som han hade lovat.</v>
<v n="16">När en människa svär en ed gör hon det vid någon som är större än hon själv, för att denne ska tvinga henne att hålla löftet eller straffa henne om hon bryter det. Eden gör slut på alla diskussioner i frågan.</v>
<v n="17">Gud band sig också med en ed för att de som han hade lovat hjälpa skulle kunna vara helt säkra på att han aldrig skulle ändra sina planer.</v>
<v n="18">Han har gett oss både sitt löfte och sin ed, två saker som vi helt och fullt kan lita på, för det är omöjligt för Gud att ljuga. Därför kan alla de som flyr till honom för att bli frälsta fatta nytt mod. Utan minsta tvekan kan de sätta sitt hopp till honom.</v>
<v n="19">Detta hopp om frälsning är ett starkt och pålitligt ankare för vårt liv. Det är tryggt och säkert och sträcker sig ända in i den himmelska helgedomens allraheligaste.</v>
<v n="20">Dit har Kristus gått före oss för att be för oss och han har för evigt blivit vår överstepräst med Melkisedeks rang och värdighet.</v>
</c>
<c n="7">
<v n="1">Denne Melkisedek var kung i staden Salem och samtidigt den högste Gudens präst. När Abraham kom tillbaka hem efter att ha vunnit ett stort slag mot flera kungar, mötte Melkisedek honom och välsignade honom.</v>
<v n="2">Abraham tog då en tiondel av allt det han hade vunnit i kriget och gav det till Melkisedek.Namnet Melkisedek betyder "rättfärdighetens kung", men också "fridens och fredens kung" efter betydelsen av Salem, som betyder fred.</v>
<v n="3">Melkisedek hade ingen far eller mor, och det finns inget upptecknat om någon av hans förfäder. Precis som Guds Son är hans liv utan början och utan slut, och han är en präst i evighet.</v>
<v n="4">Lägg nu märke till hur stor Melkisedek är.För det första: Till och med Abraham, stamfar för Guds utvalda folk, gav Melkisedek en tiondel av det krigsbyte som han tog från de besegrade kungarna.</v>
<v n="5">Om Melkisedek hade varit en judisk präst hade Abrahams handlande varit begripligt. Senare krävde man nämligen genom lag att Guds folk skulle ge tionde till prästerna som de ju också var släkt med.</v>
<v n="6">Men Melkisedek hörde inte till Abrahams släkt och ändå gav Abraham honom tionde av bytet.För det andra: Melkisedek välsignade också den mäktige Abraham,</v>
<v n="7">och som alla vet är den person som välsignar alltid större än den som tar emot välsignelsen.</v>
<v n="8">För det tredje: De judiska prästerna, som tog emot tionde, var vanliga, dödliga människor. Men det sägs om Melkisedek att han fortfarande lever.</v>
<v n="9">För det fjärde: Man skulle kunna säga att Levi, förfadern till alla judiska präster, och som själv tog emot tionde, också gav tionde till Melkisedek genom Abraham.</v>
<v n="10">För även om Levi ännu inte var född, när Abraham gav tionde till Melkisedek, så är han för Gud en av Abrahams efterkommande.</v>
<v n="11">För det femte: Om de judiska prästerna och deras lagar hade kunnat frälsa oss hade inte Gud behövt sända Kristus som en präst med Melkisedeks ställning. I stället kunde han ha sänt någon med Arons ställning, samma ställning som alla andra präster hade.</v>
<v n="12" t="14">Men när Gud beslutade om en ny ordning för prästerna, måste också hans lag ändras. Som vi alla vet tillhörde inte Kristus Levis präststam, utan han kom från Judas stam, som inte var utvald till prästtjänst. Mose hade aldrig gett dem den uppgiften.</v>
<v n="15">Det framstod som ännu tydligare då Kristus kom som en annan Melkisedek.</v>
<v n="16">Han blev inte präst genom att uppfylla det gamla kravet på att tillhöra Levis stam utan på grund av den kraft som flödade från ett evigt liv.</v>
<v n="17">Och psalmförfattaren visar på detta när han säger om Kristus: "Du är en präst i evighet, på samma sätt som Melkisedek."</v>
<v n="18">Den gamla prästordningen, som byggde på släktförhållanden, avskaffades alltså. Lagen var oduglig och för svag till att frälsa människor.</v>
<v n="19">Den ledde inte någon människa in i ett rätt förhållande till Gud. Nu har vi i stället ett hopp som är mycket bättre, för Kristus leder oss till en rätt ställning inför Gud, och nu kan vi komma nära honom.</v>
<v n="20">Gud bekräftade med en ed att Kristus alltid skulle vara präst.</v>
<v n="21">Så starka ord har han aldrig använt om andra präster. Det är bara till Kristus han sagt: "Herren har svurit en ed och han kommer aldrig att ändra sig: 'Du är för evigt präst på Melkisedeks vis.'"</v>
<v n="22">Därför kan Kristus för evigt garantera att detta nya och bättre förbund står fast.</v>
<v n="23">Dessutom behövdes många präster enligt den gamla ordningen så att de yngre kunde ta vid när de äldre dog.</v>
<v n="24">Men Jesus lever i evighet och fortsätter att vara präst, och därför behöver vi ingen annan.</v>
<v n="25">Eftersom han är evig finns han alltid hos Gud för att be för oss och kan fullständigt och för alltid frälsa alla som kommer till Gud genom honom.</v>
<v n="26">Därför är han just en sådan överstepräst som vi behöver, för han är helig och utan skuld, fri från synd och skild från syndare, och han har fått hedersplatsen i himlen.</v>
<v n="27">Han behöver inte som andra präster det dagliga blodet från djuroffer för att först sona sina egna synder och sedan folkets. Hans offer på korset gäller en gång för alla.</v>
<v n="28">Enligt Moses lag var till och med översteprästerna svaga och syndiga människor som inte kunde låta bli att handla orätt. Men nu har Gud genom en ed tillsatt sin Son, och han är fullkomlig i evighet.</v>
</c>
<c n="8">
<v n="1">Vi säger alltså att Kristus, vars prästtjänst vi just har beskrivit, är vår överstepräst, och att han har hedersplatsen i himlen närmast Gud själv.</v>
<v n="2">Han tjänar i det tempel som är den enda egentliga platsen för gudstjänst, och som är ett himmelskt tält uppsatt av Herren själv och inte byggt av människor.</v>
<v n="3">Eftersom varje överstepräst är tillsatt för att bära fram gåvor och offer, måste också Kristus ge något.</v>
<v n="4">Det offer som han ger är mycket större än det offer som de judiska prästerna någonsin gav. Men trots detta skulle han inte ens ha varit präst, om han levde här på jorden, för här följer prästerna det gamla judiska offersystemet.</v>
<v n="5">Deras tjänst sker i en jordisk avbild av det verkliga tältet i himlen. När därför Mose skulle resa gudstjänsttältet i öknen befallde Gud honom att exakt följa mönstret till det himmelska tält som han visade honom på berget Sinai.</v>
<v n="6">Men Kristus har fått en mycket viktigare uppgift än de som tjänar under de gamla lagarna. Det nya förbundet som han förmedlar till oss från Gud innehåller mycket större löften.</v>
<v n="7">Om det gamla förbundet hade fungerat hade det inte funnits behov av att ersätta det med ett annat.</v>
<v n="8">Men Gud själv såg bristen i det gamla systemet, för han sa: "Det ska komma en dag när jag ska ingå ett nytt förbund med Israels folk och Judas folk.</v>
<v n="9">Det ska inte likna det gamla som jag gav till deras förfäder när jag ledde dem ut ur Egyptens land. De höll inte sin del av överenskommelsen, och därför vände jag mig ifrån dem.</v>
<v n="10">Men detta är det nya förbundet som jag ska ingå med Israels folk, säger Herren: Mina lagar ska styra deras tänkande och handlande. Jag ska inte skriva dem på stentavlor som förut, utan i deras sinnen, så att de alltid i sitt inre vet vad jag vill att de ska göra, utan att jag ens behöver säga det till dem. Jag ska vara deras Gud, och de ska vara mitt folk, som väljer att göra min vilja.</v>
<v n="11">Och ingen ska behöva säga till sin vän eller granne eller bror: 'Du borde också lära känna Herren', för då ska alla känna mig, både stora och små.</v>
<v n="12">Och jag ska förlåta dem all deras olydnad, och jag ska inte längre komma ihåg deras synder."</v>
<v n="13">När Gud talar om dessa nya löften och detta nya förbund understryker han att det gamla nu har överlevt sig själv, och det som är gammalt och föråldrat ska snart försvinna.</v>
</c>
<c n="9">
<v n="1" t="3">Också i det första förbundet mellan Gud och hans folk fanns det regler för tillbedjan, och det fanns ett heligt gudstjänsttält här nere på jorden. Det bestod av två rum. Det första innehöll guldljusstaken och ett bord där det heliga brödet förvarades. Denna del kallades det heliga. Sedan fanns det ett förhänge, och bakom det ett rum, som kallades det allraheligaste.</v>
<v n="4">Här stod rökelsealtaret av guld och den kista som kallades förbundsarken och som var överdragen med rent guld på alla sidor. Inuti arken låg stentavlorna med de tio budorden, en kruka av guld fylld med manna, det bröd man hade levt av i öknen, och Arons stav, den som en gång hade skjutit gröna skott.</v>
<v n="5">Ovanpå guldkistan stod de statyer av änglar som kallades keruber och som vakar över Guds härlighet. Deras vingar sträckte sig ut över arkens guldlock, som kallades "platsen för Guds nåd". Men vi kan inte fördjupa oss i allt detta nu.</v>
<v n="6">Så såg alltså platsen för tillbedjan ut. Prästerna kunde gå in och ut ur det första rummet när de ville och utföra sin tjänst.</v>
<v n="7">Men bara översteprästen fick gå in i det innersta rummet, och det gjorde han bara en gång om året, alldeles ensam och alltid med blod som han stänkte på platsen för Guds nåd som ett offer till Gud för att sona de misstag och synder han och folket begått i sin tanklöshet.</v>
<v n="8">Den helige Ande använder allt detta för att visa oss att vanliga människor inte kunde gå in i det allraheligaste under det gamla systemets tid, så länge det första rummet fanns och användes.</v>
<v n="9">Detta säger oss något mycket betydelsefullt om vår nuvarande situation. Under det gamla systemets tid bar man fram gåvor och offer, men dessa kunde inte rena de människor som bar fram dem.</v>
<v n="10">Då gällde det bara att följa en massa olika regler, till exempel vad man fick äta och dricka och när och hur man skulle tvätta sig. Människorna var tvungna att följa alla dessa regler, tills Kristus kom med en ny och bättre väg till frälsning.</v>
<v n="11">Han kom som en överstepräst för det goda som vi nu har fått del av. Han har gått in i detta större och fullkomligare tält i himlen, som inte har uppförts av människor eller är en del av denna världen.</v>
<v n="12">En gång för alla har han tagit med sig blod in i detta inre rum, det allraheligaste, och stänkt det på platsen för Guds nåd. Nu gäller det inte längre bockars eller kalvars blod. Nej, han tog sitt eget blod, och med det har han för evigt befriat oss från synden.</v>
<v n="13">Om nu tjurars och getters blod och askan från kor kunde göra människors kroppar rena från synd så länge det gamla systemet gällde,</v>
<v n="14">kan vi utan svårighet föreställa oss hur mycket mer blodet från Kristus ska förvandla oss och våra liv. Hans offer befriar oss från bekymret hur vi ska kunna lyda de gamla lagarna, och det gör oss villiga att tjäna den levande Guden. Fylld för evigt med den helige Ande gav Kristus sig villigt till Gud. Han som var fullkomlig och utan synd dog för våra synder.</v>
<v n="15">Kristus kom med det nya förbundet så att alla inbjudna ska kunna komma och för evigt få äga allt det underbara som Gud har lovat dem. Kristus dog för att befria människorna från straffet för de synder de hade begått, medan de fortfarande levde under det gamla systemet.</v>
<v n="16">Det är med det nya förbundet som med ett testamente. Ingen får något förrän det är bevisat att personen som skrev testamentet är död.</v>
<v n="17">Då först träder det i kraft.</v>
<v n="18">Därför var blodet, symbolen för någons död, nödvändigt också för att det gamla förbundet skulle träda i kraft.</v>
<v n="19">När Mose hade gett folket alla Guds lagar, tog han blod från kalvar och getter tillsammans med vatten och stänkte det över Guds lagbok och över allt folket med hjälp av grenar från isopsbuskar och scharlakansröd ull.</v>
<v n="20">Sedan sa han: "Detta är det blod som markerar början på det förbund mellan er och Gud som han har upprättat."</v>
<v n="21">På samma sätt stänkte han blod på det heliga tältet och på allt det som används vid gudstjänsten.</v>
<v n="22">Man kan faktiskt säga att nästan allt under det gamla förbundets tid renades genom att man bestänkte det med blod. Utan att man utgjuter blod finns det nämligen ingen förlåtelse för synd.</v>
<v n="23">Det var därför som det heliga tältet här nere på jorden och allt som fanns i det, och som är bilder av det som finns i himlen, måste renas av Mose genom att han bestänkte det med blod från djur. Men de verkliga förebilderna i himlen renades med ett mycket dyrbarare offer.</v>
<v n="24">Kristus har nämligen inte gått in i det tempel som är byggt av människor, utan i själva himlen för att å våra vägnar träda fram inför Gud.</v>
<v n="25">Och han behövde bara ge sig själv som offer en enda gång. Översteprästen här nere på jorden däremot måste varje år på nytt gå in i det allraheligaste och offra blodet från ett djur.</v>
<v n="26">Om det hade varit så skulle Kristus ända sedan världens skapelse ha varit tvungen att lida och dö gång på gång. Nej! Han har dött en gång för alla, i denna sista tid, för att för evigt göra slut på syndens makt.</v>
<v n="27">Och på samma sätt som vi människor en gång dör och därefter möter domen,</v>
<v n="28">så dog också Kristus bara en gång. Han dog som ett offer för många människors synder, och han ska komma tillbaka, men inte för att än en gång befatta sig med våra synder. Nej, han ska komma med den slutliga frälsningen till alla som ivrigt och med tålamod väntar på honom.</v>
</c>
<c n="10">
<v n="1">Det gamla judiska lagsystemet kan bara få oss att ana de välsignelser som Kristus har förberett åt oss. Offren efter den gamla ordningen upprepades år efter år och kunde inte ge en nära gemenskap med Gud, utan bara en tillfällig befrielse från synd.</v>
<v n="2">Om de hade gjort det, hade det ju varit tillräckligt med ett enda offer. Ingen skulle då längre ha varit medveten om sin synd.</v>
<v n="3">Men det som skedde var raka motsatsen. De årliga offren påminde ständigt om olydnad och skuld i stället för befrielse.</v>
<v n="4">Tjurars och getters blod kan nämligen inte ta bort synder.</v>
<v n="5">Därför sa Kristus, när han kom till världen: "Vanliga offer och gåvor kan inte tillfredsställa dig, min Gud. Därför har du gett mig denna kropp för att jag ska lägga den som ett offer på ditt altare.</v>
<v n="6">Du blir inte tillfredsställd av djur, som slaktas och bränns åt dig som syndoffer.</v>
<v n="7">Då sa jag: 'Jag kommer för att göra din vilja, för att lägga ner mitt liv, precis som Skriften sagt att jag ska göra.'"</v>
<v n="8">Först säger alltså Kristus att Gud inte kunde bli tillfredsställd med de offer som krävdes under det gamla systemet.</v>
<v n="9">Sedan säger han: "Jag kommer för att göra din vilja och ge mitt liv."Han upphäver alltså denna första ordning till förmån för en mycket bättre.</v>
<v n="10">Genom denna nya frälsningsplan får vi förlåtelse och blir rena genom att Kristus dör för oss en gång för alla.</v>
<v n="11">Under det gamla systemet står prästerna vid altaret dag efter dag och bär fram offer, som aldrig kan ta bort våra synder.</v>
<v n="12">Men Kristus gav sig själv som ett evigt offer till Gud och satte sig sedan på hedersplatsen vid Guds högra sida.</v>
<v n="13">Nu väntar han på att hans fiender ska bli besegrade.</v>
<v n="14">För genom detta enda offer har han för alltid gjort alla dem som Gud tar emot till sina barn fullkomliga i Guds ögon.</v>
<v n="15">Den helige Ande vittnar också om att det är på det sättet, för han har sagt:</v>
<v n="16">"Detta är det nya förbundet som jag ska ingå med Israels folk: Mina lagar ska råda över deras tankar och deras handlande, och de ska alltid veta min vilja och alltid vilja lyda den."</v>
<v n="17">Och sedan tillägger han: "Jag ska aldrig mer komma ihåg deras synder och laglösa handlingar."</v>
<v n="18">När nu synderna har blivit förlåtna och glömda en gång för alla, finns det inget behov av fler offer.</v>
<v n="19">Kära bröder, därför kan vi nu tack vare Jesu blod gå rakt in i det allraheligaste där Gud är.</v>
<v n="20">Denna nya och livgivande väg öppnades för oss när Kristus offrade sin kropp och förhänget som skymde vägen till Gud revs itu.</v>
<v n="21">Vår store överstepräst regerar över Guds hus. Låt oss därför gå direkt in till Gud själv</v>
<v n="22">i uppriktighet och vara helt förvissade om att han ska ta emot oss. Han har ju med sitt blod befriat vårt inre från synd, och genom dopet i vatten har vi visat att också våra kroppar fått sin delaktighet i synden avtvättad och ställts till hans förfogande.</v>
<v n="23">Låt oss därför stadigt hålla fast vid det hopp vi bekänner oss till, för vi kan lita på att Gud håller sitt löfte till oss.</v>
<v n="24">Låt oss överträffa varandra i att vara hjälpsamma och vänliga mot varandra och i att göra gott.</v>
<v n="25">Låt oss nu inte svika och utebli från våra sammankomster utan uppmuntra varandra, särskilt nu när dagen för hans återkomst närmar sig.</v>
<v n="26">Om någon har förstått sanningen om Kristus men ändå syndar med vett och vilja, finns det inget offer kvar för denna synd.</v>
<v n="27">Då återstår bara Guds fruktansvärda straff, som kommer att utplåna alla hans fiender.</v>
<v n="28">Den människa som vägrade att lyda de lagar som Mose gav dödades utan barmhärtighet, om det fanns två eller tre vittnen till hennes synd.</v>
<v n="29">Tänk på hur mycket värre straffet kommer att bli för dem som har trampat Guds Son under sina fötter. De har behandlat hans renande blod som om det var orent och oheligt och har förolämpat och kränkt Guds Ande, som är förmedlare av Guds nåd.</v>
<v n="30">Vi känner honom som sa: "Rättvisan tillhör mig, jag ska hämnas på dem." Han sa också: "Herren själv ska ta hand om dessa människor."</v>
<v n="31">Det är fruktansvärt att falla i den levande Gudens händer.</v>
<v n="32">Glöm aldrig den tid när ni först fick höra om Kristus. Kom ihåg hur ni höll er tätt intill Herren, även om det innebar svåra lidanden.</v>
<v n="33">Man skrattade åt er och slog er, och ni fick se andra bli behandlade på samma sätt.</v>
<v n="34">Ni led med dem som kastades i fängelse, och trots att man tog allt ifrån er gladde ni er faktiskt, eftersom ni visste att något bättre väntade er i himlen, något som skulle tillhöra er i evighet.</v>
<v n="35">Fortsätt att vara lika frimodiga. Tänk på den belöning som väntar!</v>
<v n="36">Ni måste hålla ut för att kunna göra allt det Gud förväntar sig av er. Då kommer ni att få allt det han har lovat er:</v>
<v n="37">"Hans återkomst dröjer inte länge till.</v>
<v n="38">Den som har fått sin skuld förlåten och allt rätt ställt med Gud, måste fortsätta att leva av tro och lita på honom i allt. Den som drar sig tillbaka har Gud ingen glädje av."</v>
<v n="39">Men vi tillhör inte dem som vänt Gud ryggen och därmed går förlorade. Nej, vi tillhör dem som är säkra på vår frälsning.</v>
</c>
<c n="11">
<v n="1">Vad är tro för något? Jo, det är den trygga vissheten om att något som vi önskar också kommer att hända. Det är övertygelsen om att det som vi hoppas på verkligen väntar oss, även om vi inte kan se det framför oss.</v>
<v n="2">Våra förfäder levde med en sådan tro och vann Guds och människors uppskattning.</v>
<v n="3">Genom tron vet vi att universum skapades på Guds befallning, och att allt det vi ser skapades ur det osynliga.</v>
<v n="4">Abel trodde på Gud och kom med ett offer som gladde Gud mer än vad Kains offer gjorde. Gud tog emot Abel och bevisade det genom att ta emot hans gåva. Och trots att Abel för länge sedan är död, är hans tro ett vittnesbörd ännu i denna dag.</v>
<v n="5">Henok trodde på Gud, och det var därför som Gud tog honom upp till himlen utan att han behövde dö. Plötsligt var han bara borta, eftersom Gud tog bort honom. Innan detta hände hade Gud sagt att han var glad över Henoks sätt att leva.</v>
<v n="6">Man kan aldrig få Guds välsignelse utan att tro och lita på honom. Den som vill komma till Gud måste tro att Gud finns och att han belönar dem som verkligen söker honom.</v>
<v n="7">Noa trodde på Gud. När Gud varnade Noa för syndafloden så trodde han på det, fastän det inte fanns något tecken som tydde på att den skulle komma. Han byggde arken utan att dröja och räddade sin familj. Noas tro på Gud stod i direkt motsats till synden och otron runt om i världen, och på grund av sin tro blev han en av dem som Gud har tagit emot.</v>
<v n="8">Abraham trodde på Gud. Gud sa till honom att lämna sitt hem och bege sig långt bort till ett land som Gud lovade att ge honom. Abraham lydde och gav sig genast iväg, utan att ens veta var målet låg.</v>
<v n="9">När han så småningom kom till det land som Gud lovat honom, bodde han i tält som en som var på tillfälligt besök, och likadant gjorde Isak och Jakob, som Gud gav samma löfte.</v>
<v n="10">Abraham var helt övertygad om att han skulle få flytta in i den eviga stad som Gud själv har grundlagt och byggt.</v>
<v n="11">Sara trodde på Gud, och därför kunde hon trots sin höga ålder bli mor. Hon förstod att Gud, som gett henne sitt löfte, verkligen skulle hålla vad han lovat.</v>
<v n="12">Därför blev Abraham stamfar till ett helt folk. Han som var alltför gammal för att över huvud taget bli far. Och det blev ett folk som blev så talrikt att det är lika svårt att räkna dem som himlens stjärnor och som sanden på havens stränder.</v>
<v n="13">De trons män och kvinnor som jag nu har nämnt dog utan att få uppleva allt det som Gud hade lovat dem. Men de såg att alltsammans låg och väntade på dem, och de var glada för de visste att den här jorden inte var deras verkliga hem, utan att de bara var främlingar som var på besök här nere.</v>
<v n="14">Och det är tydligt att de såg fram emot ett annat hemland.</v>
<v n="15">Om de hade velat, hade de kunnat vända tillbaka till det land de kom från,</v>
<v n="16">men det ville de inte. De levde för himlen. Och nu skäms inte Gud för att kallas deras Gud, för han har byggt en himmelsk stad åt dem.</v>
<v n="17">Abraham trodde på Gud och litade på hans löften också när Gud prövade honom. Därför var han beredd att döda sin son Isak på offeraltaret.</v>
<v n="18">Isak, genom vilken Gud hade lovat att ge Abraham ett helt folk av ättlingar!</v>
<v n="19">Men Abraham visste att Gud skulle kunna göra Isak levande igen. Egentligen var det också vad som hände, för Isak var redan dömd till döden.</v>
<v n="20">Isak trodde på Gud och välsignade sina söner Jakob och Esau med tanke på framtiden.</v>
<v n="21">Jakob trodde på Gud och välsignade därför Josefs söner alldeles innan han dog. Lutad mot sin stav bad han ödmjukt till Gud.</v>
<v n="22">Josef trodde på Gud. På sin dödsbädd var han så övertygad om att Gud skulle föra Israels folk ut ur Egypten att han fick dem att lova att de skulle flytta hans grav till det nya landet.</v>
<v n="23">Moses föräldrar trodde på Gud. När de såg att Gud hade gett dem ett ovanligt vackert barn, litade de på att Gud skulle rädda honom från den död som kung Farao gett befallning om, och de gömde honom under tre månader och lät sig inte skrämmas.</v>
<v n="24" t="25">Mose trodde på Gud och när han blivit vuxen tackade han nej till att bli behandlad som kungens dotterson. I stället för att njuta av syndens kortvariga nöjen, valde han att dela den förföljelse som drabbade Guds folk.</v>
<v n="26">Precis som Kristus för ett tag avstod från Guds härlighet och valde att lida för att befria oss, föredrog Mose att befria sitt folk före att äga alla Egyptens skatter. Han såg fram emot den stora lön som han visste att Gud skulle ge honom.</v>
<v n="27">Mose trodde på Gud också när han lämnade Egyptens land, och var inte rädd för Faraos vrede. Mose gav aldrig upp eftersom han såg att Gud var med honom.</v>
<v n="28">Påskfirandet är också ett resultat av hans tro. Han var övertygad om att Gud skulle kunna rädda sitt folk och befallde dem därför att slakta ett lamm och att stryka blodet på dörrposterna till sina hus för att dödsängeln inte skulle gå in i deras hem och döda den äldste sonen som han gjorde i de egyptiska hemmen.</v>
<v n="29">Israels folk trodde på Gud och gick rakt igenom Röda havet, som om det varit torr mark. Men när egyptierna som förföljde dem försökte göra samma sak, drunknade de allesammans.</v>
<v n="30">Israels folk trodde på Gud också när Jerikos murar föll, sedan de hade vandrat runt dem i sju dagar som Gud hade befallt.</v>
<v n="31">Den prostituerade flickan Rahav trodde på Gud och hans kraft och visade det när hon vänligt tog emot spejarna i sitt hem. Därför blev hon inte dödad tillsammans med alla de andra i staden, när de vägrade att lyda Gud.</v>
<v n="32">Behöver jag säga något mer? Det skulle ta alltför lång tid att berätta om Gideon, Barak, Simson, Jefta, David och Samuel och alla profeterna.</v>
<v n="33">De trodde allihop på Gud, och därför besegrade de nationer och kungariken, och regerade med kärlek och rättvisa och fick se Guds löften uppfyllas. De tvingade ihop lejons käftar,</v>
<v n="34">släckte den brinnande ugnens lågor och undgick att bli dödade med svärd. En del fick styrka på nytt efter att ha varit sjuka och svaga. Andra fick väldiga krafter och utmärkte sig i krig och fick hela arméer att vända om och fly.</v>
<v n="35">Och en del kvinnor fick genom tron tillbaka sina nära och kära från döden.Andra blev torterade till döds. De föredrog att dö framför att vända sig bort från Gud och bli frisläppta, för de visste att de en gång skulle uppstå till ett bättre liv.</v>
<v n="36">Man hånskrattade åt somliga och piskade dem blodiga. På andra satte man bojor eller låste in dem i fängelsehålor.</v>
<v n="37" t="38">En del stenade man till döds och andra sågade man itu eller dödade med svärd. En del gick klädda i hudar från får och getter. De vandrade genom öknar och över berg och gömde sig i grottor och hålor. De var hungriga och sjuka och illa behandlade, alltför goda för den här världen.</v>
<v n="39">Och ingen av dessa trosmänniskor fick ta emot allt som Gud hade lovat dem, fastän de trodde på Gud.</v>
<v n="40">Gud ville nämligen att de skulle vänta och få del av den ännu bättre belöning som väntar oss.</v>
</c>
<c n="12">
<v n="1">Låt tanken på alla dessa trons hjältar sporra oss så som en idrottsman sporras av sin publik. Och låt oss göra oss av med allt som hindrar oss och håller oss tillbaka, framför allt synden som vill gripa tag i oss och få oss att falla. Låt oss löpa med uthållighet i det lopp vi har framför oss.</v>
<v n="2">Se på Jesus, som både har visat oss trons väg och vill hjälpa oss att nå målet. Han var villig att dö en skamlig död på korset, eftersom han visste vilken glädje han skulle vinna efteråt. Nu sitter han på hedersplatsen vid Guds tron.</v>
<v n="3">Tänk på det tålamod han hade, när syndiga människor visade honom sitt hat och sin fiendskap. Då behöver ni inte tappa modet eller bli utmattade.</v>
<v n="4">Egentligen har ni ju ännu inte behövt sätta livet på spel i er kamp mot synden.</v>
<v n="5">Och har ni alldeles glömt bort de uppmuntrande ord som Gud talade till er som hans barn? Han sa: "Min son, var tacksam för Herrens fostran. Tappa inte modet, när han måste straffa dig.</v>
<v n="6">För när han tillrättavisar dig visar det att han älskar dig. När han fostrar dig, bevisar det att du verkligen är hans barn."</v>
<v n="7">Låt Gud fostra er, för han gör bara vad varje kärleksfull far gör med sina barn. Vem har någonsin hört om en son som aldrig har blivit tillrättavisad?</v>
<v n="8">Om Gud inte handlar med er som andra fäder gör med sina barn och fostrar er när det behövs, visar det ju att ni inte tillhör hans familj.</v>
<v n="9">Våra föräldrar här på jorden tillrättavisade oss, och ändå respekterar vi dem. Ska vi då inte ännu mer böja oss för Guds fostran, så att vi vinner det eviga livet?</v>
<v n="10">Våra jordiska föräldrar uppfostrade oss under några korta år och gjorde så gott de kunde, men vi vet att Guds tillrättavisningar alltid är rätta och tjänar vårt bästa, så att vi kan få dela hans helighet.</v>
<v n="11">Man njuter inte av straffet medan det pågår! Men den som på detta sätt har lärt sig att lyda har också lärt sig att leva i Guds frid och efter hans vilja.</v>
<v n="12">Låt kraften på nytt fylla era kraftlösa händer och trötta ben.</v>
<v n="13">Gör en rak, jämn väg för era fötter, så att de svaga och haltande som kommer efter er inte faller och gör sig illa utan i stället blir starka.</v>
<v n="14">Försök att hålla er utanför alla stridigheter och lev rent och heligt, för den som inte är helig kommer inte att få se Herren.</v>
<v n="15">Ta hand om varandra så att ingen av er går miste om Guds rika välsignelser. Se till att ingen bitterhet slår rot ibland er, för där den växer upp orsakar den bara svårigheter och skadar många i deras andliga liv.</v>
<v n="16">Se till att ingen av er blir inblandad i sexuella synder eller blir vårdslös inför Gud som Esau blev. Han sålde sina rättigheter som äldste son för ett enda mål mat.</v>
<v n="17">När han efteråt ville ha dem tillbaka var det för sent, fastän han ångrade sig och bad med bittra tårar. Kom ihåg detta och var försiktiga!</v>
<v n="18">Ni har inte varit tvungna att skräckslagna stå vid ett berg av flammande eld och i nattsvart mörker, eller i våldsamma stormvindar, som israeliterna fick göra på Sinai berg, när Gud gav dem sina lagar.</v>
<v n="19">De fick ju höra en mäktig basunstöt och en röst med ett så fruktansvärt budskap att de bad Gud sluta tala.</v>
<v n="20">De ryggade tillbaka inför Guds befallning att om det så bara var ett djur som kom i beröring med berget, så måste det dö.</v>
<v n="21">Mose själv var så rädd inför vad han såg att han skakade av skräck.</v>
<v n="22">Nej, ni har kommit direkt till Sions berg, till den levande Gudens stad, det himmelska Jerusalem, och till en skara änglar som ingen kan räkna.</v>
<v n="23">Ni har kommit till Guds församling, som består av alla vars namn är skrivna i himlen och ni har tagit er tillflykt till Gud som är allas domare. Ni tillhör samma stora församling som alla dessa rättfärdigas andar som nu nått fram till fullkomlighet i himlen.</v>
<v n="24">Ni har kommit till Jesus själv, som har gett oss detta underbara nya förbund och till det blod som han gav på korset, och som kärleksfullt ger förlåtelse i stället för att ropa på hämnd som Abels blod gjorde.</v>
<v n="25">Se därför till att ni lyder honom som talar till er. För om Israels barn blev straffade när de vägrade att lyssna till den jordiske budbäraren Mose, hur stor är då inte risken för oss om vi inte lyssnar till Gud, som talar till oss från himlen.</v>
<v n="26">När han talade från Sinai berg, fick hans röst jorden att skaka. "Nästa gång", säger han genom profeterna, "ska ljudet av min röst skaka inte bara jorden utan också himlarna."</v>
<v n="27">Med detta menar han att han ska rasera allt som är utan fast grund, så att bara det som är orubbligt kommer att finnas kvar.</v>
<v n="28">Eftersom vi har ett rike som ingen kan förstöra, bör vi glädja Gud genom att tjäna honom med tacksamhet och göra hans vilja med helig fruktan och med respekt.</v>
<v n="29">För vår Gud är en förintande eld.</v>
</c>
<c n="13">
<v n="1">Fortsätt att älska varandra som bröder med sann broderlig kärlek.</v>
<v n="2">Glöm inte att vara vänliga mot främlingar, för det har hänt att några som varit det har haft änglar till gäster utan att veta om det!</v>
<v n="3">Glöm inte bort dem som sitter i fängelse! Lid med dem, som om ni själva satt där. Dela smärtan med dem som blir misshandlade, för ni vet ju vad de får gå igenom.</v>
<v n="4">Håll äktenskapet med dess löften högt, för Gud kommer att straffa alla som är otrogna i sina äktenskap eller lever i sexuell omoral.</v>
<v n="5">Grips inte av kärlek till pengar! Var nöjda med vad ni har! För Gud har sagt: "Jag kommer aldrig att överge dig eller svika dig."</v>
<v n="6">Det är därför som vi utan minsta tvekan eller oro kan säga: "Herren hjälper mig, och jag är inte rädd för något som människor kan göra mot mig."</v>
<v n="7">Kom ihåg de lärare som har undervisat er i Guds ord. Tänk på allt det goda som har kommit genom dem, och ta efter deras tro.</v>
<v n="8">Jesus Kristus är densamme i går, i dag och i evighet.</v>
<v n="9">Låt er därför inte lockas av nya och främmande läror som för er vilse. Er andliga styrka får ni som en gåva från Gud, inte genom att hålla fast vid regler om att äta ett visst slags mat. Det har ju verkligen inte hjälpt dem som har prövat det.</v>
<v n="10">Vårt altare är det kors som Kristus offrades på. Där kan de som fortsätter att söka frälsning genom att lyda judiska lagar aldrig få hjälp.</v>
<v n="11">Under det judiska lagsystemet förde översteprästen blodet av de slaktade djuren in i helgedomen som ett offer för synd, och sedan brände man djurens kroppar utanför staden.</v>
<v n="12">Det var därför som Jesus led och dog utanför staden, där hans blod gjorde oss rena från våra synder.</v>
<v n="13">Låt oss därför gå ut till honom utanför staden och vara villiga att bli föraktade och lida med honom där.</v>
<v n="14">Den här världen är ju inte vårt hem. Vi ser fram emot vårt eviga hem i himlen.</v>
<v n="15">Vi ska fortsätta att genom Jesus bära fram offer till Gud, en lovsång från läppar som ger honom äran.</v>
<v n="16">Glöm inte bort att göra gott och att dela med er till andra av vad ni har, för sådana offer ser Gud med glädje på.</v>
<v n="17">Lyd era andliga ledare, och var villiga att göra som de säger. Deras uppgift är nämligen att vaka över er, och Gud kommer att döma dem för hur de har gjort detta. Låt dem få stå till svars för er med glädje och inte med sorg, för då kommer ni också att få lida för det.</v>
<v n="18">Be för oss! Våra samveten är rena och vi vill behålla dem så.</v>
<v n="19">Jag behöver särskilt era förböner just nu, så att jag så snart som möjligt kan komma till er.</v>
<v n="20" t="21">Fridens Gud uppväckte vår Herre Jesus Kristus, överherden för fåren, från de döda och lät hans blod bli grunden till ett evigt förbund. Det är min bön att han ska utrusta er med allt vad ni behöver för att göra hans vilja, och att genom kraften i Kristus förverkliga allt det i er som ger honom glädje. Hans är äran i evighet. Amen.</v>
<v n="22">Bröder, lyssna med tålamod till vad jag har sagt i detta brev, jag har ju fattat mig kort.</v>
<v n="23">Jag kan berätta för er att vår bror Timotheos nu är ute ur fängelset. Om han kommer hit snart ska jag besöka er tillsammans med honom.</v>
<v n="24" t="25">Hälsa alla era ledare och de andra troende. De kristna från Italien som är här med mig sänder sina hälsningar. Nåd från Gud till er alla!</v>
</c>
</b>
<b n="Jakobsbrevet">
<c n="1">
<v n="1">Från Jakob, Guds och Herrens Jesu Kristi tjänare, med hälsningar till judiska kristna som bor på olika håll i världen!</v>
<v n="2">Kära bröder, möter ni många svårigheter och prövningar? Då ska ni vara glada,</v>
<v n="3">för när vägen är svår, får ni fler tillfällen att utveckla ert tålamod.</v>
<v n="4">Se till att det växer. För när ert tålamod till sist har fått slå ut i full blom, kan ni möta vad som helst med en fulländad och stark karaktär.</v>
<v n="5">Om ni vill veta Guds vilja, så gå till honom, för han kommer med glädje att ge er sin vishet. Han är alltid beredd att generöst ge av sin vishet till alla dem som ber honom om det. Han förebrår er aldrig om ni gör det.</v>
<v n="6">Men när ni ber honom, ska ni vara säkra på att ni verkligen väntar er att han ska svara er, för ett tvivlande sinne är som havets vågor, som drivs hit och dit av vinden.</v>
<v n="7" t="8">Och varje beslut som ni fattar kommer då att vara osäkert, eftersom ni först vänder er åt det ena hållet och sedan åt det andra. Om ni inte ber i tro, kan ni inte vänta er att Herren ska ge er ett bestämt svar.</v>
<v n="9">En kristen som inte betyder så mycket i den här världen kan glädja sig åt att han är stor i Herrens ögon,</v>
<v n="10" t="11">och den som är rik kan glädja sig åt att han själv är mer betydelsefull för Herren än all hans rikedom. Den rike kommer att vissna som en blomma, som snabbt förlorar sin skönhet i den brännande solen. Han kommer snart att dö och lämna alla sina brådskande angelägenheter efter sig.</v>
<v n="12">Den människa är lycklig, som inte ger efter och handlar fel, när hon frestas. Hon ska få evigt liv som en segerkrans. Det har Gud lovat dem som älskar honom.</v>
<v n="13">Och kom ihåg att det aldrig är Gud som frestar. Gud vill aldrig göra något orätt och frestar inte heller någon annan att göra det.</v>
<v n="14">Frestelserna kommer från människans egna onda tankar och begär.</v>
<v n="15">Dessa onda begär leder till onda handlingar och straffas till sist med döden.</v>
<v n="16">Därför, kära bröder, ska ni inte låta er ledas vilse.</v>
<v n="17">Men allt som är gott och fullkomligt kommer från Gud, ljusets skapare, han som lyser i evighet utan förändring eller skugga.</v>
<v n="18">Av sin egen fria vilja gav han oss det nya livet genom budskapet om sanningen och vi blev de första barnen i hans nya familj.</v>
<v n="19">Kära bröder, glöm aldrig att det är klokt att lyssna, att tänka efter innan man yttrar sig, och att inte tappa humöret.</v>
<v n="20">Ilska och irritation gör oss inte till goda människor, och det kräver Gud att vi ska vara.</v>
<v n="21">Därför ska ni göra er av med allt som är orätt i era liv, både invärtes och utvärtes. Vi ska vara ödmjukt glada för det underbara budskap vi har tagit emot, för det ger oss frälsning.</v>
<v n="22">Och kom ihåg att detta är ett budskap som vi ska lyda. Ni lurar er själva om ni tror att det räcker att lyssna.</v>
<v n="23">Om en människa bara lyssnar och inte lyder, är hon lik en man som ser sitt ansikte i en spegel.</v>
<v n="24">Så snart han går därifrån, kan han inte se sig själv längre eller komma ihåg hur han ser ut.</v>
<v n="25">Men den som ständigt ser in i Guds fullkomliga lag, som gäller fria människor, kommer inte bara ihåg den, utan gör också vad den säger. Då ska Gud välsigna honom rikt i allt han gör.</v>
<v n="26">Den som säger att han är en kristen men inte behärskar sin vassa tunga, bedrar sig själv, och hans kristendom är inte mycket värd.</v>
<v n="27">Värdefull i Guds, vår Fars ögon däremot är tjänsten att visa omsorg om föräldralösa barn och änkor, att troget tjäna Herren och att inte bli påverkad av gudlösheten i världen.</v>
</c>
<c n="2">
<v n="1">Kära bröder, hur kan ni påstå att ni tillhör Herren Jesus Kristus, härlighetens Herre, om ni favoriserar rika människor och ser ner på de fattiga?</v>
<v n="2">Tänk er att en man kommer in i er kyrka klädd i eleganta kläder och med guldring på fingret. Samtidigt kommer det in en fattig man klädd i dåliga kläder.</v>
<v n="3">Ni börjar krusa för den rike mannen och ger honom den bästa platsen i lokalen och säger samtidigt till den fattige mannen: "Du kan stå där borta om du vill eller sätta dig på golvet."</v>
<v n="4">Är det ett kristet handlande? Det visar ju att era motiv är alldeles felaktiga.</v>
<v n="5">Lyssna på mig, kära bröder! Gud har valt ut fattiga människor till att vara rika i tron. Himmelriket tillhör dem, för det är den gåva som Gud har lovat alla som älskar honom.</v>
<v n="6">Trots detta är det den fattige mannen som ni har förödmjukat. Inser ni inte att det oftast är de rika som förtrycker er och drar er inför domstol?</v>
<v n="7">Och alltför ofta är det också de som hånar Jesus Kristus, och därmed också er.</v>
<v n="8">Ni ska i stället följa vår Herres befallning: "Ni ska älska och hjälpa era medmänniskor lika mycket som ni älskar och sköter om er själva." Det är en god och riktig inställning.</v>
<v n="9">Men ni bryter mot Herrens lag och gör er skyldiga till synd när ni favoriserar de rika och fjäskar för dem.</v>
<v n="10">Den som håller varje bud i Guds lag, men missar i en enda liten detalj, är lika skyldig som den som har brutit alla buden.</v>
<v n="11">För den Gud som sa att ni inte ska begå äktenskapsbrott sa också att ni inte ska mörda. Om du inte har varit otrogen i äktenskapet men har mördat någon, har du ändå brutit mot hela Guds lag och är till hundra procent skyldig.</v>
<v n="12">Ni ska dömas efter frihetens lag, som innebär att ni är fria att handla så som Kristus vill. Därför ska ni granska era handlingar och tankar.</v>
<v n="13">Det kommer nämligen inte att finnas någon barmhärtighet för dem som inte har visat någon barmhärtighet. Men om ni har visat barmhärtighet, ska Guds barmhärtighet uppväga hans dom mot er.</v>
<v n="14">Kära bröder, vad är det för nytta med att säga att ni har tro och är kristna, om ni inte bevisar det genom att hjälpa andra? Kan en sådan tro frälsa någon?</v>
<v n="15">Om ni har en vän, som behöver mat och kläder</v>
<v n="16">och ni säger till honom: "Ja, adjö då, och Gud välsigne dig, håll dig varm och ät dig mätt", och inte ger honom kläder eller mat, vad ligger det för värde i ett sådant handlingssätt?</v>
<v n="17">Därför måste ni inse att det inte räcker med att bara ha tro. Ni måste också göra gott. En tro, som inte visar sig genom goda gärningar, är ingen tro. Den är bara tomma ord.</v>
<v n="18">Men någon kanske invänder: "Vägen till Gud går genom tron och inte genom att göra gott." Då svarar jag: "Bevisa för mig att du tror, så ska jag låta mina handlingar bevisa min tro. Vem som helst kan av mitt handlingssätt se att jag har tro."</v>
<v n="19">Finns det fortfarande någon bland er som anser att det räcker med "bara tro"? Att tro på en Gud? Ja, kom ihåg att de onda andarna också tror på Gud - så starkt att de darrar av skräck.</v>
<v n="20">Dåre! När ska du lära dig att en tro som inte uträttar vad Gud vill är värdelös? En tro som inte medför goda gärningar är inte någon verklig tro.</v>
<v n="21">Kommer ni inte ihåg att till och med vår far Abraham hade det rätt ställt med Gud, genom att han var villig att lyda Gud - också när det innebar att han skulle offra sin son Isak på altaret?</v>
<v n="22">Där kan ni se att han trodde på Gud så helt och fullt att han var villig att göra vad Gud än sa till honom. Hans tro blev fullkomlig genom hans lydnad i handling.</v>
<v n="23">På så sätt skedde precis det som Skriften sa: "Abraham trodde på Gud och blev därmed rättfärdig inför honom". Han fick ett rätt förhållande till Gud. Han kallades till och med "Guds vän".</v>
<v n="24">Därför kan ni se att en människa blir frälst genom vad hon gör, och inte bara genom vad hon tror.</v>
<v n="25">Rahav, den prostituerade kvinnan i Jeriko, är ett exempel på detta. Hon blev räddad genom vad hon gjorde, när hon gömde budbärarna och släppte ut dem en annan väg och förde dem i säkerhet.</v>
<v n="26">På samma sätt som kroppen är död, när det inte finns någon ande i den, är tron död om den inte tar sig uttryck i goda gärningar.</v>
</c>
<c n="3">
<v n="1" t="2">Kära bröder, inte många av er bör bli lärare. Vi gör alla misstag, och när de görs av en lärare, som ju bör veta bättre, blir straffet desto hårdare.Om någon kan behärska sin tunga, så visar det att han har fullständig kontroll över sig själv på alla andra områden.</v>
<v n="3">Vi kan få en häst att vända och gå dit vi vill genom ett litet betsel i hans mun.</v>
<v n="4">Och ett litet roder kan styra fartyget precis dit styrmannen önskar, även om vindarna är starka.</v>
<v n="5">Tungan är inte stor, men tänk vilken fruktansvärd skada den kan åstadkomma! En stor skog kan bli övertänd av en enda liten gnista.</v>
<v n="6">Och tungan är en eldslåga. Den är fylld av ondska och den förgiftar varje del av kroppen. Tungan tänds av helvetet självt och kan förvandla våra liv till en flammande eld som vållar förstörelse och olycka.</v>
<v n="7">Människor har tämjt, eller kan tämja, alla slags däggdjur och fåglar, ormar och fiskar.</v>
<v n="8">Men ingen människa kan tämja tungan. Den är alltid beredd att sprida sitt dödliga gift.</v>
<v n="9">Ena stunden lovprisar den vår himmelske Far, och i nästa stund svär den ve och förbannelse över människor, som är skapade till Guds avbild.</v>
<v n="10">Ur samma mun kommer det alltså både välsignelser och förbannelser. Kära bröder, det kan naturligtvis inte vara rätt!</v>
<v n="11">Inte ger väl en källa först friskt vatten och sedan bittert vatten?</v>
<v n="12">Inte kan man plocka oliver från ett fikonträd eller fikon från en vinstock? Nej, och inte heller kan en salt källa ge sött vatten.</v>
<v n="13" t="15">Om ni är visa ska ni vara uthålliga i att göra gott, och göra det i all tysthet. Ni ska framför allt inte skryta med er vishet och godhet, om ni går och bär på bitterhet, avundsjuka och själviskhet. Ett sådant beteende är inspirerat av djävulen och så långt ifrån Guds vishet som man kan komma.</v>
<v n="16">För där det finns avundsjuka eller själviska ambitioner, där råder oordning och allt slags ondska.</v>
<v n="17">Den vishet som kommer från himlen är först och främst ren. Den orsakar inte konflikter i sig själv, utan tar hänsyn till människor och väljer noga sina ord. Den är lågmäld men går ändå rakt på sak och är uppriktig.</v>
<v n="18">De som medverkar till att lösa konflikter sprider en atmosfär av frid omkring sig och får också själva glädje av den goda frukt deras insats ger.</v>
</c>
<c n="4">
<v n="1">Vad är det som orsakar gräl och strider ibland er? Är det inte alla de onda begär och drifter som ni är fulla av?</v>
<v n="2">Ni vill ha både det ena och det andra men får inget alls. Er avundsjuka blir till dödligt hat, men ni är lika fattiga. Det enda ni åstadkommer är kamp och strid. Det enkla skälet till att ni inte får vad ni önskar, är att ni inte ber Gud om det.</v>
<v n="3">Men även om ni ber så får ni inget för ni har fel motiv. Ni vill bara tillfredsställa era egna begär.</v>
<v n="4">Förstår ni inte att kärlek till världen innebär fiendskap mot Gud? Ni kan inte samtidigt vara Guds vänner och världens.</v>
<v n="5">Eller vad tror ni Skriften menar, när den säger att den helige Ande, som Gud har sänt i våra hjärtan, vakar över oss med kärleksfull svartsjuka?</v>
<v n="6">Skriften säger att Gud ger de ödmjuka nåd, han benådar dem som underkastar sig hans vilja, men han bekämpar de stolta och högfärdiga.</v>
<v n="7">Därför ska ni ödmjukt överlämna er till Gud. Säg nej till djävulen, så kommer han att fly ifrån er.</v>
<v n="8">Och när ni närmar er Gud, närmar Gud sig er. Tvätta av er allt ont, ni syndare, och låt ert inre fyllas av Guds renhet, alla ni som tvivlar.</v>
<v n="9">Gråt över det onda ni har gjort. Sörj med uppriktig ånger. Ge rum för tårar i stället för skratt, och sorg i stället för glädje.</v>
<v n="10">När ni inser er litenhet inför Herren och ödmjukar er, kommer han att resa upp er och uppmuntra och hjälpa er.</v>
<v n="11">Kritisera inte och tala inte illa om varandra, kära bröder. Om ni gör det, strider ni mot Guds lag, som säger att vi ska älska varandra. Ni underkänner lagen. Er uppgift är inte att avgöra om lagen är riktig eller inte. Ni ska lyda den, inte göra er till domare över den.</v>
<v n="12">Bara han som gav lagen kan döma rätt bland oss. Bara han kan besluta om att frälsa oss eller förinta oss. Vilken rätt har ni då att döma eller kritisera varandra?</v>
<v n="13">Lyssna nu, ni som säger: "I dag eller i morgon ska vi åka till den eller den staden, stanna där ett år och göra goda affärer."</v>
<v n="14">Vet ni vad som ska hända i morgon? Vår livslängd är lika osäker som morgondimman - ena ögonblicket ser vi den, i nästa är den borta.</v>
<v n="15">Ni borde i stället säga så här: "Om Herren vill och vi får leva, ska vi göra det eller det."</v>
<v n="16">Annars skryter ni med era egna planer, och en sådan självsäkerhet är helt enkelt synd.</v>
<v n="17">Ni ska också komma ihåg, att den som vet vad som är rätt men inte rättar sig efter det, gör sig skyldig till synd.</v>
</c>
<c n="5">
<v n="1">Så ett särskilt ord till er som är rika! Det är dags för er att gråta och klaga i djup sorg över alla de fruktansvärda olyckor som väntar er.</v>
<v n="2">Er rikedom ska ruttna bort och era fina kläder bli malätna.</v>
<v n="3">Ert guld och silver ska minska i värde, men kommer ändå att vara ett bevis mot er. Förlusten av det kommer att förtära er som eld. Detta är vad ni har samlat åt er själva inför domens dag.</v>
<v n="4">Lyssna! Hör ropen från de arbetare som ni har lurat på lön. Deras rop har nått Herren, den Allsmäktige.</v>
<v n="5">Ni har tillbringat era år här på jorden i lyx och överflöd och kunnat tillfredsställa varje självisk nyck, och ni har gött er på själva slaktdagen.</v>
<v n="6">Ni har fördömt och dödat goda människor, som inte ens har gjort motstånd mot er.</v>
<v n="7">Och när det gäller er, kära bröder som väntar på Herrens återkomst, så ber jag er att ha tålamod. Bonden väntar under både höstregn och vårregn på att hans värdefulla skörd ska mogna.</v>
<v n="8">Ja, ha tålamod och ge inte upp, för Herrens ankomst är nära.</v>
<v n="9">Gräla inte på varandra, bröder. Är ni själva höjda över all kritik? Den store Domaren är snart här. Låt honom ge den kritik som är befogad.</v>
<v n="10">Herrens profeter är ett gott föredöme när det gäller tålamod i lidandet.</v>
<v n="11">Vi vet hur glada de är nu, eftersom de var trogna mot honom då - även om de fick lida mycket. Job är ett exempel på en människa som fortsatte att tro på Herren mitt i sorgen. Ni har ju hört om Jobs tålamod, och vad som hände med honom till sist. Herren är full av kärlek och omsorg.</v>
<v n="12">Framför allt, mina bröder, bör ni inte svära, vare sig vid himlen eller jorden eller vid något annat. Säg bara ett enkelt "ja" eller "nej", så att ni inte syndar och drabbas av Guds dom.</v>
<v n="13">Är det någon av er som lider? Då ska han fortsätta att be. Är det någon som är glad? Då ska han sjunga lovsånger till Herren.</v>
<v n="14">Är någon sjuk? Då ska han kalla på församlingens ledare, och de ska be för honom och smörja honom med olja i Herrens namn.</v>
<v n="15">Deras bön ska bota honom, om man ber i tro. Herren ska göra honom frisk. Och om han har begått någon synd ska Herren förlåta honom.</v>
<v n="16">Erkänn era fel för varandra och be för varandra, så att ni kan bli botade. En rättfärdig mans uppriktiga bön har stor kraft och ger verkligen resultat.</v>
<v n="17">Elia var en människa precis som vi. Han bad ivrigt att det inte skulle regna, och det föll inget regn under de följande tre och ett halvt åren.</v>
<v n="18">Sedan bad han igen att det skulle regna, och regnet kom så att jorden kunde ge skördar igen.</v>
<v n="19">Kära bröder, om någon av er har kommit bort från Gud och inte längre tror på Herren, och en annan hjälper honom att förstå sanningen igen,</v>
<v n="20">så har denne räddat honom från döden och många synder har blivit förlåtna.HälsningarJakob</v>
</c>
</b>
<b n="1 Petrusbrevet">
<c n="1">
<v n="1">Från Petrus, utsänd av Jesus Kristus.Till de judiska kristna som har jagats bort från Jerusalem och som bor kringspridda i Pontos, Galatien, Kappadokien, provinsen Asien och Bithynien.</v>
<v n="2">Kära vänner, Gud vår Far utvalde er för länge sedan och visste att ni skulle bli hans barn. Och den helige Ande har varit verksam i er så att ni lyder Jesus Kristus, som har renat er med sitt blod. Jag ber att Gud ska ge er all den nåd och frid som ni behöver.</v>
<v n="3">All ära tillhör Gud, vår Herres Jesu Kristi Far! Genom hans gränslösa godhet har vi fått förmånen att bli födda på nytt, så att vi nu är medlemmar i Guds egen familj. Nu lever vi i hoppet om ett evigt liv, eftersom Kristus uppstod från de döda.</v>
<v n="4">Vi ska ärva ett evigt rike som aldrig kan förstöras eller blekna bort och det väntar på oss i himlen, utom räckhåll för all förstörelse.</v>
<v n="5">Och Gud ska genom sin mäktiga kraft se till att ni tryggt och säkert kommer dit och kan ta emot hans frälsning, eftersom ni tror på honom. Den ska bli er vid tidens slut.</v>
<v n="6">Gläd er därför och jubla! En underbar glädje ligger framför oss, även om vi för en tid kan få det svårt här nere.</v>
<v n="7">Prövningar måste komma för att sätta er tro på prov och visa om den är tillräckligt stark och ren. På samma sätt som guldet renas av elden kommer er tro att prövas. För Gud är den mycket mer värd än guld. Om er tro överlever prövningens eld kommer den att ge er ära och härlighet den dag Jesus kommer tillbaka.</v>
<v n="8">Ni älskar honom fast ni aldrig har sett honom. Och även om ni inte ser honom tror ni på honom och blir fyllda av en obeskrivlig, jublande och himmelsk glädje, när ni tänker på hans återkomst.</v>
<v n="9">Då är ni vid målet för er tro och är räddade för all evighet.</v>
<v n="10">Det var denna frälsning som profeterna inte helt kunde fatta. De ville så gärna förstå vad den nåd som de profeterade om egentligen betydde.</v>
<v n="11">Kristi Ande inom dem förutsa vad som skulle komma. Jesus Kristus skulle först möta lidande och sedan härlighet. De undrade när allt detta skulle hända och hur världen då skulle se ut.</v>
<v n="12">Gud lät dem då veta att detta inte skulle äga rum under deras egen livstid utan långt senare. Först nu har äntligen dessa goda nyheter nått er genom oss som har uppdraget att sprida dem. Den helige Ande, som blev sänd från himlen till vår hjälp, har med kraft talat genom oss. Vårt budskap är så underbart och fantastiskt att till och med änglarna i himlen längtar efter att få veta mer om det.</v>
<v n="13">Var alltså uppmärksamma och var på er vakt. Var förväntansfulla när ni tänker på vad Gud har i beredskap åt er, när Jesus Kristus kommer tillbaka.</v>
<v n="14">Lyd Gud! Ni är hans barn och ska inte längre leva som på den tiden när ni gjorde det onda, därför att ni inte visste bättre.</v>
<v n="15">Nu ska ni vara heliga i allt ni gör, precis som Herren är helig, han som tog emot er som sina barn.</v>
<v n="16">Han har själv sagt: "Ni måste vara heliga, för jag är helig."</v>
<v n="17">Och kom ihåg att er himmelske Far, som ni ber till, inte har några favoriter när han dömer. Han ska med fullkomlig rättvisa döma er för allt ni har gjort. Lev därför med respekt för honom medan ni lever som främlingar här på jorden.</v>
<v n="18">Gud betalade en lösensumma för att rädda er från det meningslösa liv som era förfäder levde. Den var inte av guld eller silver, som ni mycket väl vet,</v>
<v n="19">utan han köpte er fria med Kristi eget dyrbara blod. Jesus var Guds syndfria och felfria lamm.</v>
<v n="20">Gud utvalde honom till detta långt innan världen skapades, men det är först nu i dessa sista dagar, som hans frälsningsplan står klar för er.</v>
<v n="21">Därför kan ni tro på Gud, som har uppväckt Kristus från de döda och tagit honom till sig. Nu kan er tro och ert hopp vila uteslutande på honom.</v>
<v n="22">Ni har accepterat sanningen och därför kan ni nu ha en uppriktig kärlek till varandra. Ni har renats från själviskhet och hat genom er tro på att Kristus kan frälsa er. Se därför till att ni verkligen älskar varandra innerligt och helhjärtat.</v>
<v n="23">Ni har ju blivit födda på nytt, inte till ett liv som era föräldrar skänkt er, utan till ett nytt och evigt liv. Och detta liv kommer från Kristus som är Guds levande ord som består.</v>
<v n="24">Ja, vårt fysiska liv är som gräset, och all vår egen härlighet är som blommornas skönhet. Gräset vissnar och blommorna slokar och faller av.</v>
<v n="25">Men kraften i Guds ord består i evighet. Det är de goda nyheter som predikats för er.</v>
</c>
<c n="2">
<v n="1">Gör er därför av med er ondska och er falskhet. Ge inte sken av att vara goda! Sluta upp att vara ohederliga och avundsjuka och att prata bakom ryggen på andra.</v>
<v n="2" t="3">Om ni har smakat Herrens godhet och kärlek, så be om mer, som när ett spädbarn ropar efter mjölk. Och väx er starka i Herren.</v>
<v n="4">Kom till Kristus, den levande grundstenen som människor har dömt ut, men som är utvald och värdefull i Guds ögon.</v>
<v n="5">Nu har ni blivit levande byggnadsstenar, som Gud kan använda till att bygga sin församling med - sitt andliga tempel. Ni är dessutom hans heliga präster. Kom därför till Gud och ställ era liv till hans förfogande. Det är ett offer som han tar emot med glädje på grund av Jesus Kristus.</v>
<v n="6">Skriften uttrycker det så här: "Se, jag sänder Kristus som den utvalda och dyrbara grundstenen i min församling, och de som tror på honom ska aldrig bli besvikna."</v>
<v n="7">Detta gäller alltså er som tror. Om dem som dömer ut honom sägs det i stället att "den sten, som byggnadsarbetarna kasserade har blivit grundstenen."</v>
<v n="8">Den kommer att vara i vägen för dem och få dem att falla. Så är det bestämt, eftersom de inte vill lyssna till och lyda Guds ord. Sådan kommer deras lott att bli.</v>
<v n="9">Men så är det inte för er. Ni är utvalda av Gud själv. Ni är kungens präster, heliga och rena. Ni är Guds eget folk och ska berätta om honom som ledde er ut ur mörkret till sitt underbara ljus.</v>
<v n="10">En gång var ni mindre än ingenting. Nu är ni Guds eget folk. En gång visste ni inte om Guds godhet, nu har hela ert liv förvandlats av den.</v>
<v n="11">Kära vänner, ni är bara gäster här. Eftersom ert verkliga hem är i himlen, uppmanar jag er att hålla er borta från denna världens ondska och själviskhet som påverkar och skadar er.</v>
<v n="12">Tänk på hur ni uppträder bland dem som inte tror, för även om de är misstänksamma mot er och angriper er nu, kommer de till slut att prisa Gud för era goda gärningar, när Kristus återvänder.</v>
<v n="13" t="14">Underordna er alla lagar och rättsregler, för Herrens skull, och lyd regering och myndigheter. Gud har ju utsett deras företrädare till att straffa alla som handlar orätt och till att hedra dem som handlar rätt.</v>
<v n="15">Det är Guds vilja att ert föredömliga sätt att leva ska tysta ner dem som dåraktigt fördömer det glada budskapet om Kristus, utan att känna till vad det kan göra för dem, eftersom de aldrig har känt dess kraft.</v>
<v n="16">Ni är fria från lagen, men det innebär inte att ni är fria att göra det som är orätt. Utnyttja i stället er frihet så att ni alltid gör Guds vilja.</v>
<v n="17">Visa respekt för alla. Älska de kristna överallt. Frukta Gud, och visa respekt för regering och myndigheter.</v>
<v n="18">Ni som är slavar måste respektera era ägare och göra vad de säger till er - inte bara om de är vänliga och goda utan också om de är hårda och orättvisa.</v>
<v n="19">Om ni ärligt försöker göra Guds vilja när ni lider orättvist står ni under hans särskilda omsorg.</v>
<v n="20">Naturligtvis har ni inget beröm att vänta om ni visar tålamod när ni straffas för era egna felsteg. Men om ni handlar rätt och får lida för det, och visar tålamod under lidandet, då behagar ni Gud.</v>
<v n="21">Sådant lidande är en del av den uppgift som Gud har gett er. Kristus, som led för er, är ert föredöme. Följ i hans fotspår.</v>
<v n="22">Han syndade aldrig, och aldrig kom ett oöverlagt ord över hans läppar.</v>
<v n="23">När han led, hotade han inte med att ge igen. Han lämnade saken åt honom som alltid dömer rättvist.</v>
<v n="24">Han bar själv bördan av våra synder i sin egen kropp när han dog på korset, för att vi skulle bli befriade och i fortsättningen kunna leva rättfärdigt. Hans sår har läkt våra!</v>
<v n="25">Ni gick bort från Gud, precis som får som går vilse, men nu har ni återvänt till er herde och beskyddare, som ser till att ni är trygga och skyddade från alla angrepp.</v>
</c>
<c n="3">
<v n="1" t="2">Ni gifta kvinnor bör rätta er efter era män. De av er som är gifta med män som ännu inte tror på Herren kan vinna dem för honom genom ert respektfyllda och rena sätt. Era gudfruktiga liv kommer att tala till dem bättre än ord.</v>
<v n="3">Var inte för upptagna med ert yttre, smycken, vackra kläder och frisyrer.</v>
<v n="4">Var måna om er inre skönhet och den bestående charm som ligger i ett stilla och mjukt sinne. Det är dyrbart inför Gud.</v>
<v n="5">Denna inre skönhet fanns hos de gudfruktiga kvinnorna i gångna tider. De trodde på Gud och rättade sig efter sina män.</v>
<v n="6">Sara till exempel lydde sin make Abraham och hedrade honom som husets herre. Gör så ni också, följ i hennes fotspår som goda döttrar och gör vad som är rätt. Då kan ni leva i trygghet.</v>
<v n="7">Ni gifta män måste ta väl hand om era hustrur. Tänk på deras bästa inte bara för att de är de svagare. Hedra dem och håll dem högt. Kom ihåg att du och din hustru tillsammans delar Guds välsignelser, och om du inte behandlar henne som du bör, kommer du inte att få svar på dina böner.</v>
<v n="8">Och nu ett ord till er alla. Ni bör vara som en enda stor och lycklig familj, fyllda av sympati för varandra och älska varandra med ömhet och ödmjukhet.</v>
<v n="9">Betala inte tillbaka ont med ont. Ge inte igen mot dem som säger något ovänligt mot er. Be i stället att Gud ska hjälpa dem, för han vill att vi ska vara vänliga mot varandra. Det är något som han välsignar oss för.</v>
<v n="10">Om du vill leva ett lyckligt och gott liv, så behärska din tunga och hindra dina läppar från att sprida lögner.</v>
<v n="11">Vänd dig bort från det onda och gör det goda. Försök att leva i frid, även om det kostar dig personlig ansträngning och uppoffring.</v>
<v n="12">Herren vakar nämligen över sina barn och lyssnar till deras böner, men Herrens ansikte är vänt från dem som gör ont.</v>
<v n="13">I allmänhet är det ingen som gör er illa för att ni vill göra gott.</v>
<v n="14">Men även om någon skulle göra det så ska ni inte bli rädda eller oroliga.</v>
<v n="15">Håll fast vid er tro på Kristus, er Herre, och om någon frågar er varför ni tror som ni gör, så ska ni vara beredda att berätta det för honom på ett mjukt och respektfullt sätt och med övertygelse.</v>
<v n="16">Gör det som är rätt. Om människor sedan säger emot er och kallar er för allt möjligt, kommer de att skämmas över sig själva, eftersom de helt falskt har anklagat er när ni bara har gjort vad som är gott.</v>
<v n="17">Kom ihåg, att om Gud vill att ni ska lida, så är det bättre att lida för att ni gör gott än för att ni gör ont.</v>
<v n="18">Kristus fick också möta lidande. Trots att han själv var fullständigt oskyldig och inte hade gjort någon som helst synd, fick han dö för oss och våra synders skull. Han gjorde det för att föra oss hem till Gud. Men trots att hans kropp dog fortsatte hans ande att leva,</v>
<v n="19">och han besökte de dödas andar som var i fångenskap i dödsriket och predikade för dem.</v>
<v n="20">De hade långt före Noas dagar vägrat att lyssna till Gud, fast han tålmodigt väntade på dem medan Noa byggde arken. Bara åtta personer blev räddade från att drunkna i den fruktansvärda översvämningen.</v>
<v n="21">Detta är en förebild för dopet. I dopet vittnar vi om att vi har blivit räddade från döden och domen genom Kristi uppståndelse, inte därför att våra kroppar tvättas rena av vattnet, utan därför att vi i dopet vänder oss till Gud och ber honom rena oss från synden.</v>
<v n="22">Och nu är Kristus i himlen och sitter på hedersplatsen bredvid Gud, och alla himlens änglar och makter böjer sig inför honom och lyder honom.</v>
</c>
<c n="4">
<v n="1">Eftersom Kristus har gått igenom lidande och smärta måste ni vara inställda på det också. Kom ihåg att synden förlorar sin dragningskraft när er kropp lider.</v>
<v n="2">Ni ska inte tillbringa resten av ert liv med att jaga efter ogudaktiga njutningar utan i stället vara ivriga att göra Guds vilja.</v>
<v n="3">Det räcker med vad ni tidigare har upplevt av sexuella utsvävningar och begär, dryckenskap och festande och den förnedring som ligger i att tillbe andra gudar.</v>
<v n="4">Naturligtvis blir era gamla vänner förvånade när ni inte längre med förtjusning delar deras liv i utsvävningar, och de kommer att skratta åt er och både förakta och håna er.</v>
<v n="5">Men kom ihåg att också de en dag måste möta allas domare, han som dömer både levande och döda. De kommer att straffas för sitt sätt att leva.</v>
<v n="6">Därför predikades de goda nyheterna till och med för dem som var döda, dränkta i översvämningen, så att de ändå skulle kunna leva i anden, som Gud lever, även om de var fysiskt döda.</v>
<v n="7">Tidens ände är snart inne. Be därför med allvar och eftertanke.</v>
<v n="8">Och viktigast av allt: fortsätt att visa varandra kärlek, för kärleken täcker över många av era fel.</v>
<v n="9">Visa gästfrihet och klaga inte över det extra arbete som det medför.</v>
<v n="10">Gud har gett var och en av er speciella gåvor. Se till att ni använder dem till att hjälpa varandra och till att förmedla Guds nåd och välsignelse till andra människor i alla dess former.</v>
<v n="11">Är du kallad till att predika? Tala då Guds ord till andra. Är du kallad att hjälpa andra? Gör det med all den kraft och energi som Gud ger, så att Gud blir förhärligad genom Jesus Kristus. Honom tillhör äran och makten i evigheternas evighet. Amen.</v>
<v n="12">Kära vänner, bli inte förvirrade eller förvånade när ni möter de svåra prövningar som ligger framför er, för det är inte något ovanligt som händer er.</v>
<v n="13">Var i stället glada, för dessa prövningar ska göra er till Kristi medbröder i hans lidande. Då ska ni efteråt med glädje få dela hans härlighet den dag då han kommer igen.</v>
<v n="14">Förlora inte er glädje när man förbannar och förolämpar er för att ni är kristna, för när det händer kommer Guds Ande att fylla er med sin härlighet.</v>
<v n="15">Låt mig inte få höra att någon av er är i svårigheter på grund av mord, stöld, bråk eller för att ha snokat i andra människors angelägenheter.</v>
<v n="16">Men det är ingen skam att lida för att man är en kristen. Prisa Gud för förmånen att få tillhöra Kristi familj och bära hans namn.</v>
<v n="17">Nu är det dags för domen, och den måste börja bland Guds egna barn. Om till och med vi som är kristna måste dömas, vilket fruktansvärt öde väntar då inte dem som aldrig har trott på Herren!</v>
<v n="18">Om de rättfärdiga med knapp nöd blir frälsta, hur ska det då gå för de gudlösa?</v>
<v n="19">Om ni därför lider enligt Guds vilja, bör ni fortsätta att göra det som är rätt och lita på den Gud som skapade er, för han kommer aldrig att överge er.</v>
</c>
<c n="5">
<v n="1">Och nu ett ord till er som liksom jag är ledare i församlingen. Jag har med egna ögon sett Kristus dö på korset, och jag ska tillsammans med er också dela hans ära och härlighet när han återvänder.</v>
<v n="2">Jag ber er att vara herdar för Guds hjord. Ta hand om alla i församlingen utan minsta ovilja. Gör det inte för att ni ska tjäna på det, utan därför att ni är ivriga att tjäna Herren.</v>
<v n="3">Uppträd inte som härskare och tyranner utan led dem med ett gott föredöme.</v>
<v n="4">Då ska ni få er belöning när överherden kommer - en evig delaktighet i hans härlighet och ära.</v>
<v n="5">Ni yngre män bör se upp till de äldre som era ledare. Och ni bör alla tjäna varandra med ödmjukhet. Gud ger särskilda välsignelser till dem som är ödmjuka, men de som är stolta får ingen del av detta.</v>
<v n="6">Om ni vill böja er och göra er små under Guds mäktiga hand, så kommer han att upphöja er när hans tid är inne.</v>
<v n="7">Låt honom få ta hand om alla era bekymmer och sorger, för han vill alltid ert bästa.</v>
<v n="8">Akta er för Satan, er dödsfiende. Han stryker omkring som ett hungrigt, rytande lejon och söker efter ett offer som han kan slita sönder.</v>
<v n="9">Stå emot hans angrepp med beslutsamhet. Tro på Herren! Kom ihåg att andra kristna över hela världen också går igenom samma lidande.</v>
<v n="10">När ni har lidit en liten tid, kommer vår Gud, som är full av godhet genom Kristus, att ge er sin eviga ära. Han ska själv komma och hämta er och föra er till sin härlighet och göra er starkare än någonsin.</v>
<v n="11">Honom tillhör makten över allting i evigheternas evigheter. Amen.</v>
<v n="12">Jag skickar det här brevet till er genom Silvanus, som har mitt fulla förtroende. Jag hoppas att mitt korta brev har uppmuntrat er. Jag ville tala om för er hur stor Guds godhet är och hur mycket han bryr sig om er. Vad jag har skrivit här bör hjälpa er att stå starka i Guds kärlek.</v>
<v n="13">Församlingen här i detta Babylon (Rom) sänder sina hälsningar. Min son Markus hälsar också.</v>
<v n="14">Omfamna varandra i kristen kärlek. Frid till er alla som tillhör Kristus.Petrus</v>
</c>
</b>
<b n="2 Petrusbrevet">
<c n="1">
<v n="1">Från Simon Petrus, Jesu Kristi tjänare och utsänd av honom till alla som har samma tro som vi på Jesus Kristus, vår Gud och Frälsare. Tänk på hur dyrbar denna tro är, och hur rättfärdig och god han är som ger samma tro till var och en av oss.</v>
<v n="2">Jag ber att ni ska få uppleva mer och mer av hans godhet och frid genom att lära känna honom mer och mer.</v>
<v n="3">Eftersom vi känner honom har vi också genom hans gudomliga makt tillgång till allt som vi behöver för vårt liv och vår tjänst för honom. Ja, han delar med sig av sin egen härlighet och godhet till oss.</v>
<v n="4">Han har också gett oss det fantastiska löftet att rädda oss från de begärelser och den ruttenhet som har infekterat den här världen och i stället ge oss sitt eget sinne.</v>
<v n="5">Därför är det viktigt att er tro blir synlig genom att ni lever rätt, och ni måste lära känna Gud mer och mer och upptäcka vad han vill att ni ska göra.</v>
<v n="6">Då förstår ni att ni inte får ge efter för era egna drifter och begär så att ni blir uthålliga och gudfruktiga och med glädje låter Gud leda er på det sätt han vill.</v>
<v n="7">Det får i sin tur i resultat att ni börjar tycka om andra människor och uppskatta deras sällskap och slutligen älska dem med innerlig kärlek.</v>
<v n="8">Ju mer det breder ut sig bland er, desto mer kommer ni att växa till i andlig styrka och bli användbara för vår Herre Jesus Kristus.</v>
<v n="9">Den som inte är angelägen om att utvecklas på detta sätt är verkligen kortsynt, och har glömt att Gud har befriat honom från det gamla livet i synd, så att han nu kan leva ett sunt och rättfärdigt liv för Herren.</v>
<v n="10">Jag ber er, mina kära bröder, att ni fattar ett klart beslut om att ni vill vara bland dem som Gud har kallat och utvalt, för då ska ni aldrig falla och gå förlorade.</v>
<v n="11">Och Gud ska öppna himlens portar för er och ge er fritt tillträde till vår Herres och Frälsares, Jesu Kristi, eviga rike.</v>
<v n="12">Jag tänker fortsätta att påminna er om detta, även om ni redan känner till alltsammans och också lever efter det.</v>
<v n="13" t="14">Men Herren Jesus Kristus har visat mig att mina dagar här på jorden är räknade och att jag snart ska dö. Så länge jag är kvar här tänker jag fortsätta att påminna er om allt detta.</v>
<v n="15">Jag hoppas att jag kan inpränta det så klart i ert medvetande att ni kommer ihåg det långt efter det att jag har gått bort.</v>
<v n="16">Det var verkligen inga sagor vi berättade för er om Herrens, Jesu Kristi, kraft, och att han ska komma tillbaka. Jag har med egna ögon sett hans glans och härlighet.</v>
<v n="17" t="18">Jag var där på det heliga berget, när han strålade av den härlighet som han fick från Gud, sin Far. Jag hörde Guds röst från himlen när han sa: "Detta är min högt älskade Son, han är min stora glädje."</v>
<v n="19">Vi har alltså sett och fått bevisat att det som profeterna sa för länge sedan verkligen också har gått i uppfyllelse. Ni gör väl i att med största uppmärksamhet studera allt som de har skrivit, för deras ord är som ljus i mörker. De hjälper oss att förstå mycket som annars skulle vara dunkelt och svårbegripligt och när ni tränger in i den underbara sanningen i profeternas ord, kommer ljuset från "morgonstjärnan" Kristus att upplysa er i ert inre.</v>
<v n="20" t="21">Tänk på att de profetior som finns nertecknade i Skriften är ord från Gud. De kan varken framföras eller förstås av någon människa utan den helige Andes medverkan.</v>
</c>
<c n="2">
<v n="1">Men det fanns falska profeter bland Israels folk också på den tiden, precis som det kommer att uppstå falska profeter bland er. De kommer att ljuga om Gud och till och med vända sig mot sin Mästare och Herre som har köpt dem fria, men de kommer snabbt att möta sin undergång.</v>
<v n="2">Många kommer att följa dem, lurade av deras förkunnelse att det inte är fel att leva i utsvävningar. För deras skull kommer Kristus och hans frälsningsväg att bli vanärade.</v>
<v n="3">I sin girighet och maktlystnad kommer de att göra vad som helst för att få grepp om er. Men Gud fördömde dem för länge sedan, och de går mot sin undergång.</v>
<v n="4">Gud skonade inte ens de änglar som syndade, utan kastade ner dem i en avgrund, där de är fängslade i mörker till domens dag.</v>
<v n="5">Och han skonade inte någon av de människor som levde för länge sedan, före den stora översvämningen. Bara Noa, den ende som bekände sin tro på Gud, blev räddad tillsammans med sju familjemedlemmar. Hela den gudlösa världen blev fullständigt utplånad, när Gud dränkte hela jorden i vatten.</v>
<v n="6">Vid ett senare tillfälle jämnade han städerna Sodom och Gomorra med marken. Askhögarna efter dem har blivit ett varnande exempel för ogudaktiga i alla tider.</v>
<v n="7" t="8">Men samtidigt räddade Herren Lot ut ur Sodom, eftersom han var en god man och led svårt av den fruktansvärda ondska som han dag efter dag tvingades se omkring sig.</v>
<v n="9">På samma sätt kan också Herren rädda både er och mig från de frestelser som omger oss och fortsätta att straffa de ogudaktiga ända till den dag, då den slutliga domen kommer.</v>
<v n="10">Han är särskilt sträng mot dem som följer sina egna onda drifter, och mot dem som är stolta och oresonliga och inte drar sig för att håna Gud den Högste i all hans härlighet.</v>
<v n="11">I sin fräckhet visar de ett förakt för andemakter, som inte ens änglarna från sin höga position skulle uttala sig nedsättande om inför Herren.</v>
<v n="12">Men falska lärare är dårar. Man kan inte tro att de är tänkande varelser. De liknar djur, som är till bara för att fångas och dödas. De gör vad som faller dem in och skrattar åt något som de inte begriper. Som djur kommer de också att dödas.</v>
<v n="13">Den lön de hade räknat med uteblir. De festar mitt på ljusa dagen och de är en förolämpning mot er genom sitt dubbelliv, eftersom de ju deltar i era kärleksmåltider som om de var hederliga människor.</v>
<v n="14">Ingen kvinna undgår deras utmanande blickar, och de får aldrig nog av synd. De leder människor vilse och är duktiga att leva på andras bekostnad. De är dömda och under förbannelsen.</v>
<v n="15">De har övergett den goda vägen och gått vilse som Bileam, Bosors son, som älskade att lura till sig det som tillhörde andra.</v>
<v n="16">Men Bileam blev hejdad i sin galenskap när hans åsna talade till honom med människoröst och tillrättavisade honom.</v>
<v n="17">Dessa människor är som uttorkade brunnar, som lovar mycket men inte åstadkommer någonting. De är lika opålitliga som moln, som drivs omkring av stormvindarna. De är dömda till evigt mörker.</v>
<v n="18">De skryter högfärdigt om sina synder och erövringar, och med sitt sätt att leva lockar de tillbaka dem i synd som just har bestämt sig för att lämna sitt gudlösa liv.</v>
<v n="19">"Man blir inte frälst genom att göra goda gärningar", säger de, "så ni kan lika gärna synda. Gör vad ni vill! Var fria!"Men de som erbjuder denna "frihet" från lagen, är själva slavar under synd och förnedring, för en människa är slav under det som behärskar henne.</v>
<v n="20">Och när en person har flytt från världens orenhet genom att lära känna vår Herre och Frälsare Jesus Kristus och sedan blir insnärjd i synden igen och blir dess slav, får han det värre än han hade det förut.</v>
<v n="21">Det skulle ha varit bättre om han aldrig hade lärt känna Kristus, än att först höra om honom och sedan vända ryggen åt allt det som överlämnats till honom.</v>
<v n="22">Det finns ett gammalt ordspråk som säger att hunden återvänder till sina spyor, och att det tvättade svinet snart vältrar sig i smutsen igen. Så är det med dem som vänder tillbaka till sina synder.</v>
</c>
<c n="3">
<v n="1" t="2">Detta är mitt andra brev till er, kära bröder, och i båda två har jag velat påminna er om sanningar som ni redan känner till. Det gäller både de heliga profeternas förutsägelser, och de ord av vår Herre och Frälsare som vi apostlar har fört vidare till er.</v>
<v n="3">Först av allt vill jag påminna er om att i den yttersta tiden ska det komma fräcka människor, som kommer att göra allt det onda de kan tänka ut.</v>
<v n="4">De kommer att driva med er och säga: "Jaså, Jesus lovade att komma tillbaka? Var har ni honom? Nej, ni kan vara lugna för att han aldrig kommer! Allt har varit sig precis likt ända sedan världen blev till, eller hur?"</v>
<v n="5" t="6">De glömmer medvetet att Gud en gång dränkte hela jorden med en väldig översvämning, långt efter det att han genom sitt ord hade skapat himlen och format jorden ur vatten.</v>
<v n="7">Men nu har Gud befallt att jorden och himlen ska sparas till en väldig eld på domens dag, när alla ogudaktiga människor ska förgås.</v>
<v n="8">Men glöm inte, kära bröder, att för Herren är en dag som tusen år.</v>
<v n="9">Han fördröjer inte sin utlovade återkomst, även om det ibland kan tyckas så. Han väntar, av det goda skälet att han inte vill att någon ska förgås, och ger därmed syndare mer tid att omvända sig.</v>
<v n="10">Herrens dag ska verkligen komma, lika oväntat som en tjuv, och då ska himlarna försvinna med ett fruktansvärt dån, och himlakropparna ska upplösas i eld, och jorden och allt som finns på den ska brännas upp.</v>
<v n="11">Eftersom en så total utplåning väntar vår jord, måste vi leva heligt och gudfruktigt.</v>
<v n="12">Ni bör se fram emot den dagen med förväntan och göra ert för att påskynda den. Gud ska låta himlarna brinna upp och himlakropparna smälta och försvinna i flammor.</v>
<v n="13">Men i stället för det gamla har han lovat oss nya himlar och en ny jord, där det bara kommer att finnas det som är gott.</v>
<v n="14">Kära vänner, medan ni väntar på att detta ska hända, ska ni kämpa för att leva utan att synda, i frid med alla.</v>
<v n="15" t="16">Och kom ihåg varför han dröjer. Det är för att människor ska få möjlighet att bli frälsta. Vår kloke och älskade bror Paulus har talat om samma saker i många av sina brev. En del av hans utläggningar är inte lätta att förstå, och det finns alltid människor som i sin okunnighet förvränger dem precis som de gör med andra delar av Skriften, och följden blir en katastrof för dem. De går mot sin undergång.</v>
<v n="17">Jag varnar er i förväg, kära bröder, så att ni kan vara på er vakt och inte bli lurade av dessa gudlösa människors misstag, för då blir ni också inblandade i dem.</v>
<v n="18">Väx i stället i andlig styrka och lär känna vår Herre och Frälsare Jesus Kristus mer och mer. Honom tillhör all ära, både nu och i evighet.Farväl!Petrus</v>
</c>
</b>
<b n="1 Johannesbrevet">
<c n="1">
<v n="1">Kristus fanns redan när världen skapades. Men jag har också själv sett honom med mina egna ögon och hört honom tala. Jag har rört vid honom med mina egna händer. Han är Guds budskap om liv, och det är om detta Livets ord jag skriver till er.</v>
<v n="2">Denne man, som är livet från Gud, har visat sig för oss, och vi försäkrar att vi har sett honom. Jag talar om Jesus Kristus, som är det eviga livet. Han var hos Fadern och visade sig sedan för oss.</v>
<v n="3">Jag säger än en gång att vi berättar för er vad vi själva verkligen har sett och hört, så att ni kan dela vår gemenskap och den glädje vi har tillsammans med Fadern och med Jesus Kristus, hans Son.</v>
<v n="4">Och om ni gör som jag säger i detta brev, så blir ni fyllda med samma glädje som vi.</v>
<v n="5">Det budskap som Gud har gett oss att föra vidare till er är att Gud är ljus. Det finns inget mörker i honom.</v>
<v n="6">Om vi säger att vi är hans vänner, men fortsätter att leva i andligt mörker och i synd, så ljuger vi.</v>
<v n="7">Men om vi lever i Guds ljus, så som Kristus gör, har vi en underbar gemenskap med varandra, och Jesu, hans Sons, blod renar oss från all synd.</v>
<v n="8">Om vi säger att vi inte är syndare, lurar vi bara oss själva och vägrar att acceptera sanningen.</v>
<v n="9">Men om vi bekänner våra synder för honom, kan vi lita på att han håller sitt löfte och förlåter oss. Då finns det inget som hindrar vår gemenskap med honom.</v>
<v n="10">Om vi säger att vi inte har syndat, så ljuger vi och påstår därmed också att Gud ljuger. Det bevisar att vi inte har gemenskap med honom.</v>
</c>
<c n="2">
<v n="1">Mina kära barn, jag berättar detta för er för att ni ska hålla er borta från synden. Men om ni syndar, finns det någon som ber för er inför Fadern. Hans namn är Jesus Kristus, den ende som är alltigenom god och som helt gör Guds vilja.</v>
<v n="2">Det var han som tog straffet för våra synder på sig och förde oss in i gemenskap med Gud. Genom honom får vi förlåtelse för våra synder, och inte bara vi, utan hela världen.</v>
<v n="3">Hur kan vi vara säkra på att vi tillhör honom? Jo, genom att hålla hans bud. Försöker vi då verkligen göra vad han vill att vi ska göra?</v>
<v n="4">Någon kanske säger: "Jag är kristen. Jag är på väg till himlen. Jag tillhör Jesus." Men om han inte gör vad Jesus har sagt att han ska göra, är han en lögnare.</v>
<v n="5">Den däremot som lyder hans ord lever ett liv genomlyst av Guds kärlek. Så kan ni alltså veta om ni är kristna eller inte.</v>
<v n="6">Den som säger att han är kristen måste leva som Kristus gjorde.</v>
<v n="7">Kära bröder, det är inte något nytt bud jag skriver till er om. Det är ett gammalt bud, som ni alltid har haft, ända från början. Ni har hört det förut.</v>
<v n="8">Ändå är det nytt, för genom Jesus och hans exempel blev det verklighet och så är det också i era liv. När vi älskar varandra försvinner mörkret i våra liv, och det nya ljuset från livet i Jesus Kristus har börjat lysa.</v>
<v n="9">Den som säger att han vandrar i det ljuset men hatar sin kristne bror, han är fortfarande kvar i mörkret.</v>
<v n="10">Men den som älskar sin kristne bror "vandrar i ljuset" och kan se hur han går och behöver inte snubbla i mörkret och falla i synd.</v>
<v n="11">Den som hatar sin kristne bror vandrar däremot omkring i andligt mörker och vet inte vart han går, för mörkret har förblindat honom så att han inte kan se vägen.</v>
<v n="12">Jag skriver detta till er alla, mina kära barn, för era synder har blivit förlåtna i Jesus, vår Frälsares, namn.</v>
<v n="13">Det gäller er som har vandrat länge med Herren och väl känner honom som är evig. Det gäller er som står starka efter att ha vunnit er kamp mot Satan.</v>
<v n="14">Ja, det gäller er som nyligen har lärt känna Gud, vår Far, liksom det gäller er som känner honom väl sedan många år, och er som är starka i er tro och som med Guds ord i er har vunnit er kamp mot Satan.</v>
<v n="15">Sluta att älska denna onda värld och allt den erbjuder er. Om ni älskar den visar det att Guds kärlek inte behärskar era liv.</v>
<v n="16" t="17">Allt vad världen har av självförverkligande, habegär och statussymboler kommer nämligen inte från Gud. Det kommer från den onda värld som ska försvinna tillsammans med allt som tillhör den. Men den som fortsätter att göra Guds vilja ska leva i evighet.</v>
<v n="18">Kära barn, den här världens sista timme är slagen. Ni har hört om att Antikrist ska komma - han som är emot Kristus. Många som representerar honom har vi redan sett. Det gör oss ännu mer övertygade om att tidens slut är nära.</v>
<v n="19">Dessa kristusfientliga människor har varit medlemmar i våra församlingar, men var egentligen aldrig en del av oss. Genom att lämna oss bevisade de att de inte alls tillhör oss.</v>
<v n="20">Men ni är inte sådana, för den helige Ande har kommit till er, och ni känner till sanningen.</v>
<v n="21">Därför skriver jag inte till er som jag skulle göra till dem som behöver lära känna sanningen, men jag vill varna er, eftersom ni kan skilja mellan sant och falskt.</v>
<v n="22">Vem är den störste lögnaren? Är det inte den som säger att Jesus inte är Kristus. Det är Antikrist, som därmed förnekar både Fadern och Sonen.</v>
<v n="23">Den som inte tror på Jesus Kristus, Guds Son, kan inte heller ha gemenskap med Fadern. Men den som har gemenskap med Sonen har det också med Fadern.</v>
<v n="24">Fortsätt därför att tro det som ni har blivit undervisade om från början. Då kommer ni alltid att leva i nära gemenskap både med Gud Fadern, och med hans Son.</v>
<v n="25">Då har vi också del i hans löfte till oss om evigt liv.</v>
<v n="26">Dessa anmärkningar om Antikrist är riktade särskilt till dem som gärna vill binda för era ögon och leda er vilse.</v>
<v n="27">Men ni har tagit emot den helige Ande, och när han bor i er behöver ni ingen annan som talar om för er vad som är rätt. Han undervisar er nämligen om allt, och han är Sanningen. Se till att han får leva i er och att ni gör vad han har sagt.</v>
<v n="28">Ja, mina kära barn, lev kvar i gemenskap med Kristus. Då vet ni att allt står rätt till med er när han kommer och att vi inte behöver skämmas för att möta honom utan med glädje kan se honom i ögonen.</v>
<v n="29">Eftersom vi vet att Gud alltid är god och bara handlar rätt, så kan vi med all rätt veta att alla som handlar rätt är hans barn.</v>
</c>
<c n="3">
<v n="1">Se hur innerligt vår himmelske Far älskar oss. Han tillåter att vi kallas hans barn, och det är vi ju också. Tänk på vad det betyder! Men eftersom de flesta människor inte känner Gud, förstår de naturligtvis inte att vi är hans barn.</v>
<v n="2">Ja, kära vänner, vi är redan Guds barn, här och nu, och vi kan inte ens föreställa oss hur det ska bli senare. Men vi vet att när han kommer, ska vi bli lika honom. Vi får se honom precis sådan som han är.</v>
<v n="3">Alla som verkligen tror detta kommer att vara aktsamma om sin renhet, liksom Kristus är ren.</v>
<v n="4">Men de som fortsätter att synda är emot Gud, för varje synd är emot Guds vilja.</v>
<v n="5">Och ni vet att hans Son blev människa, för att han skulle kunna ta bort våra synder, och att det inte finns någon synd i honom.</v>
<v n="6">Om vi håller oss nära honom och lyder honom, så syndar inte vi heller. Men de som fortsätter att synda borde inse att de egentligen aldrig har lärt känna honom och blivit hans.</v>
<v n="7">Kära barn, låt inte någon lura er i fråga om detta! Om ni alltid gör vad som är gott, så är det därför att ni är goda, precis som han är god.</v>
<v n="8">Men om ni fortsätter att synda, visar det att ni fortfarande tillhör Satan, som har syndat ända från början. Men Guds Son kom för att göra slut på djävulens gärningar.</v>
<v n="9">Den person som har blivit född in i Guds familj kan inte fortsätta att synda, för Guds liv finns i honom. Det nya livet behärskar honom. Han har blivit född på nytt.</v>
<v n="10">Nu kan vi alltså säga vem som är ett Guds barn och vem som tillhör Satan. Den som lever ett liv i synden och inte älskar sin bror visar att han inte tillhör Guds familj,</v>
<v n="11">för det budskap som vi har hört från början är att vi ska älska varandra.</v>
<v n="12">Vi ska inte vara som Kain, som tillhörde Satan och dödade sin bror. Varför dödade han honom? Därför att hans handlingar var onda och hans brors liv bättre än hans eget.</v>
<v n="13">Därför ska ni inte vara förvånade, kära vänner, om världen hatar er.</v>
<v n="14">Om vi älskar andra kristna, bevisar det att vi har blivit befriade från döden och fått evigt liv. Men en person som inte har kärlek till andra är på väg mot en evig död.</v>
<v n="15">Den som hatar sin bror är egentligen en mördare, och ni vet att ingen som går med sådana tankar har evigt liv inom sig.</v>
<v n="16">Vi vet vad verklig kärlek är, därigenom att Kristus dog för oss. Därför ska vi också vara beredda att ge våra liv för våra kristna bröder.</v>
<v n="17">Om någon, som säger sig vara kristen och har vad han behöver, ser en bror som är i nöd och inte hjälper honom, inte kan väl då Guds kärlek finnas i honom?</v>
<v n="18">Kära barn, låt oss sluta att bara säga att vi älskar människor. Låt oss verkligen älska dem och visa det genom våra handlingar.</v>
<v n="19">Då vet vi säkert att vi är på Guds sida, och våra samveten kommer att vara rena, till och med när vi står inför Herren.</v>
<v n="20">Men även om samvetet skulle döma oss så vet vi att Herren känner oss bättre än vårt samvete och vet allt om oss.</v>
<v n="21">Men, älskade vänner, om våra samveten är rena, kan vi med lugn och förtröstan komma till Herren</v>
<v n="22">och få vad vi än ber om, därför att vi lyder honom och gör det som gläder honom.</v>
<v n="23">Och detta är vad Gud säger att vi måste göra: tro på hans Son Jesus Kristus och älska varandra så som han har lärt oss.</v>
<v n="24">De som gör vad Gud säger, lever i gemenskap med honom och han med dem. Vi vet att detta är sant, därför att den helige Ande, som han har gett oss, talar om det för oss.</v>
</c>
<c n="4">
<v n="1">Älskade vänner, tro inte på allt ni hör bara därför att någon säger att det är ett budskap från Gud. Pröva det först för att se om det verkligen är så. Det finns nämligen många falska profeter runt om i världen.</v>
<v n="2">Man kan nämligen avgöra om deras budskap kommer från den helige Ande eller ej, genom att kontrollera att de verkligen tror att Jesus Kristus, Guds Son, blev människa med en mänsklig kropp? Om de gör det, är deras budskap från Gud.</v>
<v n="3">Om de inte gör det, kommer inte budskapet från Gud utan från den Antikrist som ni vet ska komma och som är emot Kristus. Hans fientliga inställning till Kristus är redan spridd i världen.</v>
<v n="4">Kära vänner, ni tillhör Gud och har redan vunnit er kamp mot dem som är emot Kristus, för den Ande som finns i er är starkare än den ande som finns i denna ogudaktiga värld.</v>
<v n="5">De falska profeterna talar med denna världens ande, och därför lyssnar de som tillhör världen med uppmärksamhet till dem.</v>
<v n="6">Men vi är Guds barn. De som vandrar med Gud och känner honom lyssnar till oss. De andra gör det inte. Detta är ett annat sätt att ta reda på om ett budskap verkligen är från Gud, för om det är det, lyssnar inte världen till det.</v>
<v n="7">Kära vänner, låt oss visa varandra kärlek, för kärleken kommer från Gud. Och de som är kärleksfulla och vänliga visar att de är Guds barn och att de håller på att lära känna honom ännu bättre.</v>
<v n="8">Men om en person inte är kärleksfull och vänlig, visar det att han inte känner Gud - för Gud är kärlek.</v>
<v n="9">Gud visade hur mycket han älskar oss genom att sända sin ende Son till denna onda värld för att ge oss evigt liv genom hans död.</v>
<v n="10">Denna handling visar oss vad verklig kärlek är. Det är inte att vi älskar Gud, utan att han älskar oss och har sänt sin Son som ett offer för våra synder.</v>
<v n="11">Kära vänner, eftersom Gud har älskat oss så mycket, borde vi också verkligen älska varandra.</v>
<v n="12">Ingen har sett Gud, ändå bor han i oss, när vi älskar varandra, och hans kärlek inom oss växer sig ständigt starkare.</v>
<v n="13">Och han har gett oss sin egen helige Ande som ett bevis på att vi lever med honom och han med oss.</v>
<v n="14">Dessutom har vi med våra egna ögon sett vad vi nu berättar för hela världen: att Gud sände sin Son som hela världens Frälsare.</v>
<v n="15">Den som tror och säger att Jesus är Guds Son har Gud boende i sig och lever med Gud.</v>
<v n="16">Vi vet hur mycket Gud älskar oss för vi har lärt känna hans kärlek och vet att det är sant när han talar om för oss att han älskar oss. Gud är kärlek, och den som lever i kärleken lever med Gud, och Gud lever i honom.</v>
<v n="17">Och när vi lever med Kristus, växer vår kärlek och blir allt mer fullkomlig. Därför kan vi lugnt möta honom på domens dag och redan nu glädjas åt att han älskar oss, och vi älskar honom.</v>
<v n="18">I fullkomlig kärlek finns det inte plats för ångest eller rädsla. De drivs undan av kärleken. Om vi fortfarande är rädda och osäkra har vi inte fullt förtroende för den som älskar.</v>
<v n="19">Vi kan inte älska utan att Gud först älskar oss, och vi tar emot hans kärlek.</v>
<v n="20">Om någon säger: "Jag älskar Gud", och fortsätter att hata sin bror, så ljuger han, för om han inte älskar sin bror, som han har framför sina ögon, hur kan han då älska Gud, som han aldrig har sett?</v>
<v n="21">Och Gud själv har sagt att man ska älska inte bara Gud utan också sin bror.</v>
</c>
<c n="5">
<v n="1">Om ni tror att Jesus är Kristus, Guds Son och er Frälsare, då är ni Guds barn. Och alla som älskar Fadern älskar också hans barn.</v>
<v n="2">Därför kan ni få reda på hur mycket ni älskar Guds barn - era bröder och systrar i Herren - genom att se hur mycket ni älskar och lyder Gud.</v>
<v n="3">Att älska Gud innebär att göra vad han säger till oss, och det är egentligen inte alls svårt,</v>
<v n="4">för allt som kommer från Gud övervinner världen. Vi kan besegra världen genom vår tro.</v>
<v n="5">Ingen kan vinna denna kamp utan att tro att Jesus verkligen är Guds Son.</v>
<v n="6" t="8">Vi vet att han är det, för Gud bekräftade det när Jesus döptes och när han gick för att möta döden. Ja, både vattnet i dopet och blodet på korset vittnar om honom. Och den helige Ande, som alltid är sann, säger det också. Vi har alltså tre vittnen: den helige Andes röst i våra hjärtan, rösten från himlen vid Kristi dop och blodet på korset. Och de säger alla samma sak: att Jesus Kristus är Guds Son.</v>
<v n="9">Vi accepterar ju vittnesmål av människor i våra domstolar. Skulle vi då inte tro Gud när han vittnar om att Jesus är hans Son?</v>
<v n="10">Alla som tror honom vet inom sig att det är sant. Den som inte tror vad Gud säger om sin Son påstår ju faktiskt att Gud ljuger.</v>
<v n="11">Vad är det då Gud har sagt? Jo, han har gett oss evigt liv och att det livet finns i hans Son.</v>
<v n="12">Den som i tro lever i gemenskap med Guds Son han har därför livet, men den som inte tror på Sonen har inte livet.</v>
<v n="13">Jag har skrivit detta till er som tror på Guds Son, för att ni ska veta att ni har evigt liv.</v>
<v n="14">Vi litar naturligtvis på att Gud lyssnar på oss, när vi ber honom om något som överensstämmer med hans vilja.</v>
<v n="15">Om vi vet att han hör oss, vad det än gäller, då vet vi också att vi redan har fått vad vi har bett om.</v>
<v n="16">Om ni ser en kristen synda på ett sätt som inte leder till döden, så ska ni be Gud förlåta honom. Gud kommer att ge honom livet - bara han inte har begått den synd som leder till döden. Om han har gjort det så tjänar det inget till att man ber för honom.</v>
<v n="17">Varje felaktig handling är naturligtvis synd. Jag talar inte om vanliga synder. Jag talar om den som leder till döden.</v>
<v n="18">Ingen som har blivit medlem av Guds familj fortsätter att synda, för Kristus, Guds Son, skyddar honom, och djävulen kan inte röra honom.</v>
<v n="19">Vi vet att vi är Guds barn och att resten av världen runt omkring oss är under Satans makt och inflytande.</v>
<v n="20">Vi vet också att Kristus, Guds Son, har kommit för att hjälpa oss att förstå så att vi kan lära känna den sanne Guden. Nu är vi i Gud eftersom vi är i Jesus Kristus, hans Son, som är den ende sanne Guden och han är evigt liv.</v>
<v n="21">Kära barn, håll er borta från allt som kan ta Guds plats i era hjärtan.HälsningarJohannes</v>
</c>
</b>
<b n="2 Johannesbrevet">
<c n="1">
<v n="1" t="2">Från er äldste, Johannes, till den församling som är bland Guds utvalda, och till alla er, mina kära älskade barn i församlingen. Alla vi som känner sanningen älskar er. Den knyter oss samman med eviga band.</v>
<v n="3">Gud, Fadern, och hans Son Jesus Kristus, ska välsigna oss med stor nåd och frid och med sanning och kärlek.</v>
<v n="4">Jag är så glad över att jag har träffat några av er och förstått att ni lever som man bör och följer sanningen och lyder Guds bud.</v>
<v n="5">Och nu, kära vänner, vill jag allvarligt påminna er om det bud som Gud gav oss redan från början, och som ni väl känner till. Låt oss inte glömma bort att älska varandra.</v>
<v n="6">Om vi älskar Gud, kommer vi att göra allt vad han ber oss om. Och han har från början sagt till oss att älska varandra.</v>
<v n="7">Se upp för falska ledare. Det finns många av dem, och de tror inte att Jesus Kristus kom till jorden som en mänsklig varelse, med en kropp som vår. Sådana människor är emot sanningen och emot Kristus.</v>
<v n="8">Se till att ni inte blir lika dem och förlorar den lön som ni och jag har arbetat så hårt för att få. Se till att ni får er fulla belöning från Herren.</v>
<v n="9">Om ni kommer bort från Kristi undervisning, förlorar ni nämligen gemenskapen med Gud, men om ni är trogna Kristi lära, så har ni gemenskap med både Fadern och Sonen.</v>
<v n="10">Om någon kommer för att undervisa er och inte tror på det som Kristus lärde, bjud honom då inte ens in i era hem. Uppmuntra honom inte på något sätt.</v>
<v n="11">Om ni gör det blir ni delaktiga i hans ondska.</v>
<v n="12">Jag skulle egentligen vilja säga mycket mer, men jag vill inte göra det i detta brev, för jag hoppas att snart kunna hälsa på er. Då kan vi tala vidare och glädjas över att vi får vara tillsammans.</v>
<v n="13">Er systerförsamling och alla Guds barn här sänder tillsammans med mig sina hälsningar.Johannes</v>
</c>
</b>
<b n="3 Johannesbrevet">
<c n="1">
<v n="1">Från er äldste, Johannes, till min käre vän Gaius, som jag älskar av hela mitt hjärta.</v>
<v n="2">Käre vän, min bön är att allt står väl till med dig och att din kropp är lika frisk som jag vet att din själ är.</v>
<v n="3">Några av bröderna, som varit på genomresa, har glatt mig genom att berätta att du lever efter den sanning som du har tagit emot.</v>
<v n="4">Inget ger mig större glädje än att höra sådant om mina barn.</v>
<v n="5">Käre vän, du gör en god gärning inför Gud när du tar hand om de bröder som är på genomresa, trots att en del av dem är främlingar för dig.</v>
<v n="6">De har berättat för församlingen här om din vänskap och dina kärleksfulla gärningar. Det gläder mig om du också kan utrusta dem för deras vidare färd.</v>
<v n="7">De reser ju för Herren och tar varken emot kläder, mat, husrum eller pengar från dem som inte känner honom.</v>
<v n="8">Därför ska vi stödja dem, och på det sättet bli deras medarbetare i Herrens verk.</v>
<v n="9">Jag skickade ett kort brev till församlingen om detta, men Diotrefes, som älskar att se sig som er ledare, vill inte ha något med oss att göra.</v>
<v n="10">När jag kommer, ska jag berätta för dig vilket elakt skvaller han sprider om mig. Inte nog med att han själv vägrar att ta emot bröderna och förbjuder andra att göra det. Han försöker dessutom utesluta de hjälpsamma ur församlingen.</v>
<v n="11">Käre vän, låt inte detta dåliga exempel påverka dig. Gör bara det som är gott. Kom ihåg att de som gör det som är rätt bevisar att de är Guds barn, och att alla som fortsätter med sin ondska, bevisar att de är långt borta från Gud.</v>
<v n="12">Men alla talar gott om Demetrios, också sanningen själv. Så vill också jag göra, och du vet att jag talar sanning.</v>
<v n="13">Jag har mycket att säga, men jag vill inte skriva ner det.</v>
<v n="14">Jag hoppas att snart få träffa dig, och då kommer vi att ha mycket att tala om.</v>
</c>
</b>
<b n="Judasbrevet">
<c n="1">
<v n="1">Från Judas, Jesu Kristi tjänare och bror till Jakob.Till de kristna överallt, utvalda av Gud, Fadern, och bevarade genom Jesus Kristus.</v>
<v n="2">Välsignelse, frid och kärlek önskar jag er i allt rikare mått.</v>
<v n="3">Älskade vänner, jag hade tänkt skriva ner några tankar till er om den frälsning som Gud har gett oss. Men nu känner jag att mitt brev i stället bör bli en uppmaning till er att med all er kraft kämpa för den sanning som Gud en gång för alla har gett till sitt folk.</v>
<v n="4">Jag säger detta, eftersom några gudlösa män har smugit sig in bland er och påstår att man när man väl blivit kristen kan handla precis som man vill utan att behöva riskera Guds straff. Det öde som väntar dessa män har för länge sedan fastställts, för de har vänt sig mot vår ende Mästare och Herre, Jesus Kristus.</v>
<v n="5">Jag vill påminna er om vad ni redan känner till, nämligen att Herren först räddade ett helt folk ut ur Egyptens land men sedan dödade dem som inte trodde på honom och lydde honom.</v>
<v n="6">Jag vill också påminna er om de änglar som en gång var heliga och rena, men frivilligt började leva i synd. Gud har låst in dem i mörker i väntan på domens dag.</v>
<v n="7">Och glöm inte Sodom och Gomorra och deras grannstäder, som var fyllda av all slags ondska och där männen hade begär till andra män. De här städerna förstördes genom eld och är på det sättet en ständig påminnelse för oss om att det finns ett helvete, där syndare kommer att få sitt straff.</v>
<v n="8">Ändå fortsätter dessa gudlösa drömmare på samma väg. De förnedrar sina egna kroppar och drar sig inte ens för att håna änglarnas makt.</v>
<v n="9">Inte ens Mikael, en av de mäktigaste änglarna, vågade anklaga Satan eller håna honom när han kämpade med honom om Moses kropp. Han sa bara: "Det är Herrens sak att tillrättavisa dig."</v>
<v n="10">Men dessa män hånar och förbannar sådant som de inte förstår. De bär sig åt som djur som gör precis vad de har lust till. De förstör sig själva.</v>
<v n="11">Ve dem! De följer Kains exempel och går i Bileams fotspår. Kain mördade sin bror och Bileam gjorde vad som helst för pengar. Och liksom Kora gör de uppror mot Gud. Men precis som han kommer de också att gå under.</v>
<v n="12">De är farliga för er, när de deltar i församlingens kärleksmåltider. De går på och stoppar i sig utan att tänka på andra. De är som moln över torra marker som lovar regn utan att ge något. De är som fruktträd utan frukt vid skördetiden, ja, de är dubbelt döda, för de är uppryckta med rötterna och väntar bara på att brännas upp.</v>
<v n="13">Allt de lämnar efter sig är skam och vanära. De liknar det smutsiga skum som havets vilda vågor kastar upp på stränderna. De går omkring och strålar som stjärnor, men framför dem väntar det eviga mörker som Gud har förberett för dem.</v>
<v n="14">Henok, som levde för länge sedan, en tid efter Adam, kände till dessa människor och sa om dem: "Se, Herren kommer tillsammans med miljoner av sina heliga.</v>
<v n="15">Alla människor ska föras inför honom för att dömas, och han ska ge dem en rättfärdig dom. Han ska avslöja allt det fruktansvärda som de har gjort i sitt uppror mot Gud och straffa dem."</v>
<v n="16">Dessa människor går ständigt omkring och klagar. De är aldrig nöjda, och de gör allt möjligt ont som faller dem in. De sätter sig själva högst, och om de visar respekt för andra, är det bara för att själva dra fördel av det.</v>
<v n="17">Kära vänner, kom ihåg vad vår Herres, Jesu Kristi, apostlar berättade för er.</v>
<v n="18">De brukade säga, att det i den yttersta tiden ska komma människor, vilkas enda mål i livet är att på alla upptänkliga sätt söka egna njutningar.</v>
<v n="19">De orsakar motsättningar och har världens ande i sig, inte den helige Ande som bor i er.</v>
<v n="20">Ni, kära bröder, måste starkare än någonsin bygga era liv på den grund som är vår heliga tro, och be i den helige Andes styrka och kraft.</v>
<v n="21">Håll er kvar i Guds kärlek medan ni uthålligt väntar på det eviga liv, som vår Herre Jesus Kristus i sin godhet ska ge er.</v>
<v n="22">Försök att hjälpa dem som säger emot er. Var kärleksfulla mot dem som tvivlar.</v>
<v n="23">Rädda dem genom att rycka dem ut ur helvetets lågor. Hjälp dem, men var försiktiga, så att ni inte själva dras in i deras synd! Ta avstånd från varje spår av den.</v>
<v n="24" t="25">All ära tillhör honom som ensam är Gud och som räddar oss genom Jesus Kristus, vår Herre. Ja, härlighet, majestät, kraft och makt tillhör honom från tidernas början och ska göra det i evighet. Han har makt att bevara er från fall och att under jubelrop föra er, fullkomliga och utan synd, till sin härlighet. Amen.Judas</v>
</c>
</b>
<b n="Uppenbarelseboken">
<c n="1">
<v n="1">Denna bok avslöjar några av de kommande händelser, som Jesus Kristus snart ska låta ske. Gud tillät honom att uppenbara dessa ting för sin tjänare Johannes i en syn, och han sände en ängel från himlen för att förklara vad synen betydde.</v>
<v n="2">Johannes skrev ner alltsammans - Guds och Jesu Kristi ord, allt som han hörde och såg.</v>
<v n="3">Om du läser dessa profetiska ord högt för församlingen, kommer du att bli särskilt välsignad av Herren. De som lyssnar till dem när de blir upplästa och gör som de säger, ska också bli välsignade, för tiden är nära när allt detta ska ske.</v>
<v n="4">Från Johannes, till de sju församlingarna i Turkiet.Kära vänner!Jag önskar er nåd och frid från Gud, som är och som var och som ska komma, och från de sju andarna framför hans tron,</v>
<v n="5">och från Jesus Kristus, Guds uthålliga och trovärdiga vittne. Han var den förste som uppstod från de döda för att aldrig mer dö igen. Han är mycket större än någon kung i hela världen. All äran tillhör honom, som alltid älskar oss och som har gjort oss fria från våra synder genom att offra sitt blod för oss.</v>
<v n="6">Han har samlat oss i sitt rike och gjort oss till präster åt Gud, sin Far. Hans är äran för evigt. Han regerar i evighet! Amen.</v>
<v n="7">Se! Han kommer, omgiven av moln, och alla människor ska se honom - ja, till och med de som har genomborrat honom, och alla folk ska gråta av sorg och rädsla när han kommer. Ja! Amen. Så ska det ske.</v>
<v n="8">"Jag är A och Ö, början och slutet på allting", säger Gud, som är Herren, den allsmäktige, som är och som var och som kommer igen!</v>
<v n="9">Jag som skriver är Johannes, er bror, som i Jesus Kristus delar lidandet, kungariket och uthålligheten med er.Jag var fängslad på ön Patmos, landsförvisad dit för att jag hade predikat Guds ord och berättat vad jag visste om Jesus Kristus.</v>
<v n="10">Det var söndag och jag höll på att be, när jag plötsligt hörde en stark röst bakom mig, en röst som trängde igenom som en trumpetstöt.</v>
<v n="11">Och den sa till mig: "Skriv ner i en bok allt du ser och skicka den till de sju församlingarna i Efesos, Smyrna, Pergamon, Thyatira, Sardes, Filadelfia och Laodikeia."</v>
<v n="12">När jag vände mig om för att se vem det var som talade, såg jag sju ljusstakar av guld bakom mig.</v>
<v n="13">Och mitt ibland dem stod någon som såg ut som Jesus, och som själv kallade sig Människosonen. Han var klädd i en lång mantel och hade ett guldbälte runt bröstet.</v>
<v n="14">Hans hår var vitt som ull eller snö, och hans ögon var genomträngande som eldsflammor.</v>
<v n="15">Hans fötter liknade guld som glöder i smältugnen, och hans röst dånade som vågorna mot stranden.</v>
<v n="16">Han höll sju stjärnor i sin högra hand och ett skarpt dubbelsidigt svärd i sin mun, och hans ansikte lyste som solen, när den skiner som klarast.</v>
<v n="17" t="18">När jag såg honom föll jag ner vid hans fötter som om jag hade varit död. Men han lade sin högra hand på mig och sa: "Var inte rädd, jag är den förste och den siste, den levande som dog och som nu lever i evighet, och jag har nycklarna till helvetet och döden.</v>
<v n="19">Skriv nu ner det du just har sett, och det som snart kommer att visas för dig.</v>
<v n="20">Detta är hemligheten med de sju stjärnorna som du såg i min hand, och de sju guldljusstakarna: stjärnorna, det är de sju församlingarnas ledare, och de sju ljusstakarna är själva församlingarna."</v>
</c>
<c n="2">
<v n="1">Skriv ett brev till ledaren för församlingen i Efesos och säg honom detta:"Detta är ett budskap från honom, som går omkring i sina församlingar och som håller dess ledare i sin högra hand.Han säger till dig:</v>
<v n="2">Jag vet hur många goda gärningar du gör. Jag har sett ditt intensiva arbete och ditt tålamod. Jag vet att du inte tolererar synd bland dina medlemmar. Jag vet att du noga har granskat dem som påstår att de är apostlar, men inte är det. Du har förstått att de ljuger.</v>
<v n="3">Du har tålmodigt lidit för mig, och inte gett upp.</v>
<v n="4">Ändå finns det något som inte är som det ska vara: Du älskar mig inte längre som du gjorde från början.</v>
<v n="5">Tänk på den första tidens kärlek - vilken skillnad mot nu! Vänd om, kom tillbaka till mig och gör vad du gjorde förr. Annars kommer jag och flyttar din ljusstake från dess plats.</v>
<v n="6">Men detta är bra hos dig: Du hatar de fräcka nikolaiternas handlingar, precis som jag gör.</v>
<v n="7">Om du kan höra, så lyssna till vad Anden säger till församlingarna: Alla som segrar ska jag låta äta frukt från livets träd i Guds paradis."</v>
<v n="8">Skriv detta brev till ledaren för församlingen i Smyrna: "Detta budskap kommer från honom som är den förste och den siste, som var död men kom tillbaka till livet.</v>
<v n="9">Jag vet hur mycket du lider för Herren. Jag vet också hur de som är emot dig förtalar dig, de som säger att de är judar - Guds barn - men inte är det, för de går Satans ärenden.</v>
<v n="10">Oroa dig inte för de lidanden som väntar dig. Djävulen kommer nämligen snart att kasta några av er i fängelse för att pröva er. Ni kommer att bli förföljda under tio dagar! Stå fast vid er tro till och med när ni möter döden, och jag ska ge er livets segerkrans.</v>
<v n="11">Om du kan höra, så lyssna till vad Anden säger till församlingarna: den som segrar ska inte komma under Guds dom."</v>
<v n="12">Skriv detta brev till ledaren för församlingen i Pergamon:"Detta budskap kommer från honom som har det skarpa och dubbelsidiga svärdet.</v>
<v n="13">Jag vet mycket väl att du bor i den stad där Satan har sin tron. Trots detta har du förblivit trogen mot mig, och vägrat att förneka mig, till och med när Satans anhängare gjorde mitt trogna vittne Antipas till martyr mitt ibland er.</v>
<v n="14">Och ändå har jag något emot dig. Du accepterar att det finns några bland er, som handlar likt Bileam - Bileam, som undervisade Balak om hur man skulle få Israels folk på fall genom att leda dem in i sexuella synder och uppmuntra dem att äta kött som offrats åt avgudar.</v>
<v n="15">Ja, det finns verkligen några bland er som följer i nikolaiternas fotspår.</v>
<v n="16">Vänd om! Annars ska jag oväntat komma till dig och strida mot dem med min muns svärd.</v>
<v n="17">Om du kan höra, så lyssna till vad Anden säger till församlingarna: Alla som segrar över det onda ska få äta bröd från himlen. Och jag ska ge var och en en vit sten, och på stenen ska jag gravera in ett nytt namn, som ingen annan känner än den som får det."</v>
<v n="18">Skriv detta brev till ledaren för församlingen i Thyatira:"Detta budskap kommer från Guds Son, vars ögon är som genomträngande eldslågor och vars fötter skiner som guld.</v>
<v n="19">Jag ser alla dina goda handlingar - din omtanke om de fattiga, dina gåvor till dem och ditt tjänande. Jag känner också till din kärlek, din tro och ditt tålamod, och i dag är ditt engagemang större än någonsin.</v>
<v n="20">Ändå har jag detta emot dig: Du tillåter kvinnan Isebel, som själv kallar sig profetissa, att förföra mina tjänare till att leva i omoral och till att äta kött som har offrats till avgudar.</v>
<v n="21">Lyssna nu noga till vad jag säger:</v>
<v n="22">Jag ska lägga henne på sjukbädden tillsammans med alla hennes omoraliska efterföljare. Där ska de få uppleva olidliga plågor, om de inte vänder om till mig och ångrar sin synd med henne.</v>
<v n="23">Och hennes barn ska drabbas av döden. Och alla församlingar ska få veta, att jag är den som genomskådar människorna och känner deras hemligaste tankar och önskningar. Och jag ska ge var och en av er den lön han förtjänar.</v>
<v n="24" t="25">När det gäller er andra i församlingen i Thyatira, ni som inte har följt denna falska lära (dessa "djupare" sanningar, som de kallar det - Satans djupheter är vad det är), så tänker jag inte kräva något mer av er. Håll bara stadigt fast vid vad ni har tills jag kommer.</v>
<v n="26">Åt alla som segrar över ondskan och som fortsätter att göra det som är min vilja ända till slutet, ska jag ge makt över folken.</v>
<v n="27">De ska styra dem med järnhand, och få samma makt att regera över dem som jag fått av min Far. De ska krossas som en lerkruka som slås i småbitar.</v>
<v n="28">Och jag ska ge honom morgonstjärnan!</v>
<v n="29">Om du kan höra, lyssna till vad Anden säger till församlingarna."</v>
</c>
<c n="3">
<v n="1">Skriv detta brev till ledaren för församlingen i Sardes:"Detta budskap kommer till dig från honom som har Guds sju andar och de sju stjärnorna.Jag vet att du är känd som en levande och aktiv församling, men du är död!</v>
<v n="2">Nu måste du vakna upp! Stärk det lilla liv som finns kvar - för också det är nära att slockna. Dina handlingar är långt ifrån riktiga i Guds ögon.</v>
<v n="3">Gå tillbaka till vad du först hörde och trodde. Håll stadigt fast vid det, vänd om, och kom tillbaka till mig. Om du inte gör det, ska jag komma till dig plötsligt, oväntat som en tjuv, och straffa dig.</v>
<v n="4">Trots detta finns det några också i Sardes, som inte har fläckat ner sina kläder med världens orenhet. De ska vandra med mig, klädda i vita kläder, för de har verkligen förtjänat det.</v>
<v n="5">Alla som segrar ska få vita kläder, och jag ska inte stryka ut deras namn ur livets bok, utan jag ska inför min Far och hans änglar förklara att de tillhör mig.</v>
<v n="6">Om du kan höra, så lyssna till vad Anden säger till församlingarna."</v>
<v n="7">Skriv detta brev till ledaren för församlingen i Filadelfia:"Detta budskap kommer till dig från honom som är helig och sann och som har Davids nyckel. Han öppnar och ingen annan kan stänga, han stänger och ingen annan kan öppna.</v>
<v n="8">Jag känner till ditt arbete: Du är inte stark, men du har hållit fast vid mitt ord, och du har inte förnekat mitt namn. Därför har jag öppnat en dörr för dig, som ingen kan stänga.</v>
<v n="9">Lyssna nu! Det ska komma människor till dig som påstår att de är fromma och gudfruktiga. Men de ljuger. I verkligheten går de Satans ärenden. Men jag ska tvinga dem att falla ner för dina fötter och erkänna att det är dig jag älskar.</v>
<v n="10">Eftersom du har lyssnat till mitt ord och varit uthållig, ska jag skydda dig från den tid av stora plågor och frestelser som ska komma över världen för att sätta alla levande varelser på prov.</v>
<v n="11">Se, jag kommer snart! Håll stadigt fast vid det du har, så att ingen tar ifrån dig din segerkrans.</v>
<v n="12">Den som segrar ska jag göra till en pelare i Guds tempel. Han kommer att vara trygg och behöver inte längre gå ut därifrån. Och jag ska skriva min Guds namn på honom, och han ska vara medborgare i min Guds stad - det nya Jerusalem, som kommer ner från himlen, från Gud. Och mitt nya namn ska vara skrivet på honom.</v>
<v n="13">Om du kan höra, så lyssna till vad Anden säger till församlingarna."</v>
<v n="14">Skriv detta brev till ledaren för församlingen i Laodikeia:"Detta budskap kommer från honom som står fast, det trofasta och sanna vittnet, den ursprungliga källan till Guds skapelse.</v>
<v n="15">Jag känner dig väl - du är varken varm eller kall! Jag önskar att du var det ena eller det andra.</v>
<v n="16">Men eftersom du bara är ljum ska jag spotta ut dig ur min mun!</v>
<v n="17">Du säger: 'Jag är rik och har allt jag önskar! Jag behöver inte något mer!' Och du förstår inte att du andligt sett är eländig och bedrövlig - fattig, blind och naken.</v>
<v n="18">Mitt råd till dig är att du köper rent guld av mig, guld som har renats genom eld. Först då kommer du att bli verkligt rik. Du bör också köpa vita, rena kläder av mig, så att du inte behöver gå naken och skämmas. Dessutom bör du hämta salva hos mig, för att smörja dina ögon med, så att du får tillbaka din syn.</v>
<v n="19">Jag fostrar och straffar ständigt alla som jag älskar. Därför måste jag straffa dig, om du inte vänder om från din likgiltighet. Bli därför brinnande och ivrig på nytt!</v>
<v n="20">Se! Jag har stått vid dörren länge nu, och jag knackar ständigt på. Om någon hör min röst och öppnar dörren, så ska jag komma in och dela gemenskapen med honom och han med mig.</v>
<v n="21">Alla som segrar över det onda, ska få sitta bredvid mig på min tron, på samma sätt som jag som segrare tog min plats bredvid min Far på hans tron.</v>
<v n="22">Om du kan höra, så lyssna till vad Anden säger till församlingarna."</v>
</c>
<c n="4">
<v n="1">När jag sedan tittade upp, såg jag en dörr som var öppen i himlen. Och samma röst som jag hade hört förut, som lät som en kraftig trumpetstöt, talade till mig och sa: "Kom hit upp, så ska jag visa dig vad som ska hända i framtiden!"</v>
<v n="2">Guds Ande grep mig och i samma ögonblick befann jag mig i himlen och såg en tron och någon som satt på den.</v>
<v n="3">Väldiga ljusknippen sköt ut från honom, som från en blixtrande diamant eller en gnistrande rubin. Och omkring tronen glimmade en regnbåge, som var som smaragd.</v>
<v n="4">Runt tronen stod tjugofyra mindre troner, och på dem satt tjugofyra äldste. Alla var klädda i vita kläder, och hade segerkransar på sina huvuden.</v>
<v n="5">Från tronen kom blixtar och dunder, och inne i åskmullret hördes röster. Alldeles framför tronen brann sju facklor, som representerade Guds sju andar.</v>
<v n="6">Framför tronen låg ett glittrande kristallhav. Fyra levande väsen, översållade av ögon både framtill och baktill, stod runt tronens fyra sidor.</v>
<v n="7">Den första av dessa varelser såg ut som ett lejon, den andra liknade en tjur, den tredje hade en människas ansikte, och den fjärde var som en örn, med vingarna utsträckta som i flykt.</v>
<v n="8">Varje varelse hade sex vingar, och mittpartierna av deras vingar var övertäckta av ögon. Dag och natt sa de utan uppehåll: "Helig, helig, helig är Herren Gud allsmäktig - han som var och som är och som ska komma."</v>
<v n="9">Och när varelserna ger ära och pris och tack till honom som sitter på tronen, han som lever i evighet,</v>
<v n="10">faller de tjugofyra äldste ner framför honom och tillber honom, och kastar sina segerkransar framför honom och sjunger:</v>
<v n="11">"Herre, du är värdig att ta emot äran och lovet och makten, för du har skapat allting. Eftersom du ville det, blev det skapat och kom till."</v>
</c>
<c n="5">
<v n="1">Och jag såg att han som satt på tronen hade en bokrulle i högra handen. Den hade text på båda sidor och var förseglad med sju sigill.</v>
<v n="2">En väldig ängel ropade med hög röst ut denna fråga: "Vem är värdig att bryta sigillen på denna bok och öppna den?"</v>
<v n="3">Men ingen i hela himlen eller på jorden eller bland de döda fick tillåtelse att öppna och läsa den.</v>
<v n="4">Då grät jag av besvikelse, eftersom ingen var värdig. Ingen kunde berätta för oss vad som stod i den.</v>
<v n="5">Då sa en av de tjugofyra äldste till mig: "Gråt inte längre, för Jesus, lejonet av Juda stam, Davids rotskott, har segrat och visat sig värdig att öppna boken och bryta dess sju sigill."</v>
<v n="6">Jag tittade upp och fick se ett lamm, som stod framför de tjugofyra äldste vid tronen och de fyra väsendena, och lammet var märkt av sår som en gång hade vållat dess död. Det hade sju horn och sju ögon, som representerar Guds sju andar, som är utsända till varje del av världen.</v>
<v n="7">Det steg fram och tog boken ur högra handen på honom som satt på tronen.</v>
<v n="8">Och när det tog boken, föll de tjugofyra äldste ner framför Lammet. Var och en hade en harpa och en guldskål fylld med rökelse. Det är Guds folks böner.</v>
<v n="9">De sjöng en ny sång med denna text: "Du är värdig att ta boken och bryta dess sigill och öppna den, för du har blivit slaktad, och ditt blod har friköpt människor från alla folk.</v>
<v n="10">Och du har samlat dem till ett rike och gjort dem till präster åt vår Gud, och de ska regera på jorden."</v>
<v n="11">Sedan såg jag tusentals änglar och jag hörde dem sjunga. De stod runt tronen och de fyra levande väsendena och de äldste.</v>
<v n="12">Och de sjöng med väldig kraft: "Lammet som blev slaktat. Det är värdigt att ta emot makten och rikedomen och visheten och styrkan och äran och härligheten och välsignelsen."</v>
<v n="13">Sedan hörde jag alla i himlen och på jorden och de döda under jorden och i havet ropa: "Välsignelsen och äran och härligheten och kraften tillhör honom, som sitter på tronen, och Lammet i evigheternas evigheter."</v>
<v n="14">Och de fyra levande väsendena fortsatte att säga: "Amen!" Och de tjugofyra äldste föll ner och tillbad honom.</v>
</c>
<c n="6">
<v n="1">Medan jag såg på bröt Lammet det första sigillet, och började öppna boken. Med en röst som liknade åskan sa då en av de fyra levande väsendena: "Kom!"</v>
<v n="2">Då fick jag se att det stod en vit häst framför mig. Och ryttaren som satt på den bar en båge, och man satte en segerkrans på hans huvud. Han kom som segrare för att segra på nytt!</v>
<v n="3">När han bröt sigillet till den andra boken, hörde jag det andra av de fyra väsendena ropa: "Kom!"</v>
<v n="4">Nu fick jag se en röd häst. Dess ryttare fick makt att ta bort freden från jorden och få människorna att slakta varandra. Och han fick ett långt svärd.</v>
<v n="5">När han hade brutit det tredje sigillet, hörde jag det tredje av de fyra väsendena säga: "Kom!" Då såg jag en svart häst, och dess ryttare höll en vågskål i sin hand.</v>
<v n="6">Och en röst bland de fyra väsendena sa: "Ett kilo vete för en hel dagslön, eller tre kilo korn, men skada inte olivoljan och vinet."</v>
<v n="7">Och när det fjärde sigillet bröts, hörde jag det fjärde väsendet säga: "Kom!"</v>
<v n="8">Och nu såg jag en likblek häst, vars ryttare hette Döden och han följdes av en här av döda från avgrunden. De fick kontroll över en fjärdedel av jorden, för att döda människorna genom krig och svält och sjukdom och vilda djur.</v>
<v n="9">Och när Lammet bröt det femte sigillet, såg jag ett altare. Under det fanns alla de människors själar, som hade lidit martyrdöden för att de hade förkunnat Guds ord och trofast vittnat om Jesus.</v>
<v n="10">De ropade högt till Herren: "Allsmäktige Herre, du som är helig och sann, hur länge ska det dröja innan du dömer människorna på jorden och straffar dem för vad de gjort mot oss?"</v>
<v n="11">Var och en av dem fick då vita kläder, och blev tillsagda att vara stilla ännu en kort tid, tills dess att deras medtjänare och bröder - som skulle bli dödade liksom de själva - hade blivit fulltaliga.</v>
<v n="12">Sedan såg jag honom bryta det sjätte sigillet. Då blev det en stor jordbävning, och solen blev svart som en sorgdräkt och månen blev blodröd.</v>
<v n="13">Sedan såg det ut som om himlens stjärnor föll till jorden som gröna frukter från ett fikonträd som skakas av kraftiga vindar.</v>
<v n="14">Himlen försvann framför mina ögon, som om den rullats ihop som en bokrulle, och togs bort. Och alla berg och öar skakade och flyttades från sina platser.</v>
<v n="15">Jordens kungar och världens ledare och de rika männen och de höga militärerna och alla människor, stora och små, slavar och fria greps av ångest och skräck och gömde sig i grottor och bland bergsklippor,</v>
<v n="16">och de ropade till bergen: "Fall över oss och göm oss för honom som sitter på tronen, och för Lammets vrede,</v>
<v n="17">för deras stora vredes dag har nu kommit och vem kan överleva den?"</v>
</c>
<c n="7">
<v n="1">Sedan såg jag fyra änglar, som stod vid jordens fyra hörn och hindrade de fyra vindarna att blåsa. Inte ett enda löv rörde sig längre bland träden, och havet blev blankt som en spegel.</v>
<v n="2">Och jag såg en annan ängel komma från öster, och han hade med sig den levande Gudens sigill. Och han ropade till dessa fyra änglar, som hade fått makt att skada jorden och havet:</v>
<v n="3">"Vänta! Gör ingenting än, skada varken jorden, havet eller träden, förrän vi har satt Guds sigill på hans tjänares pannor."</v>
<v n="4" t="8">Hur många blev märkta med detta sigill? Jag fick höra antalet, det var 144.000 och de kom från alla Israels tolv stammar: tolv tusen från Juda stam, tolv tusen från Ruben, tolv tusen från Gad, tolv tusen från Aser, tolv tusen från Naftali, tolv tusen från Manasse, tolv tusen från Simeon, tolv tusen från Levi, tolv tusen från Isaskar, tolv tusen från Sebulon, tolv tusen från Josef, och tolv tusen från Benjamin.</v>
<v n="9">Sedan såg jag en stor skara människor - alltför stor för att kunna räknas - från alla länder, folk och stammar stå inför tronen och Lammet, klädda i vita kläder och med palmblad i sina händer.</v>
<v n="10">Och de ropade med hög röst: "Frälsningen kommer från vår Gud som sitter på tronen, och från Lammet."</v>
<v n="11">Och nu samlade sig alla änglarna runt tronen och runt de äldste och de fyra väsendena, och de föll ner på sina ansikten vid tronen i tillbedjan för Gud.</v>
<v n="12">"Amen!" sa de. "Välsignelse och härlighet och visdom och tacksägelse och ära och kraft och makt tillhör vår Gud i evigheternas evigheter. Amen!"</v>
<v n="13">Sedan frågade en av de tjugofyra äldste mig: "Vet du vilka dessa är som är klädda i vita kläder, och varifrån de kommer?"</v>
<v n="14">"Nej, Herre", svarade jag, "vill du tala om det för mig?Det är de som kommer ur det stora lidandet", sa han. "De har tvättat sina kläder rena i Lammets blod.</v>
<v n="15">Det är därför som de står här vid Guds tron och tjänar honom dag och natt i hans tempel. Han som sitter på tronen ska beskydda dem.</v>
<v n="16">De kommer aldrig att bli hungriga eller törstiga igen, och de ska aldrig brännas av middagssolens hetta.</v>
<v n="17">För Lammet, som står framför tronen, ska ge dem mat och vara deras herde och leda dem till källorna med livets vatten. Och Gud ska torka bort tårarna från deras ögon."</v>
</c>
<c n="8">
<v n="1">När Lammet hade brutit det sjunde sigillet, blev det alldeles tyst i hela himlen, och tystnaden varade, tyckte jag, ungefär en halvtimme.</v>
<v n="2">Och jag såg de sju änglar som står inför Gud, och de fick var sin trumpet.</v>
<v n="3">Sedan kom en annan ängel med ett rökelsekar av guld och ställde sig vid altaret, och man gav honom mycket rökelse, till att blanda med bönerna från Guds folk för att offra dem på guldaltaret framför tronen.</v>
<v n="4">Och lukten av rökelsen, blandad med bönerna, steg upp till Gud från altaret.</v>
<v n="5">Och ängeln fyllde rökelsekaret med eld från altaret, och kastade sedan ner elden på jorden. Och åskan dundrade och mullrade, och blixtarna flammade och det blev en fruktansvärd jordbävning.</v>
<v n="6">Sedan gjorde de sju änglarna sig redo att blåsa i sina sju trumpeter.</v>
<v n="7">Den första ängeln blåste i sin trumpet, och då kom hagel och eld blandat med blod och föll ner över jorden. En tredjedel av jorden tog eld, så att en tredjedel av träden och allt grönt gräs brann upp.</v>
<v n="8" t="9">Sedan blåste den andra ängeln i sin trumpet, och något som såg ut som ett stort brinnande berg kastades i havet och förstörde en tredjedel av alla fartyg. Och en tredjedel av havet blev rött som blod, och en tredjedel av fiskarna dog.</v>
<v n="10">Den tredje ängeln blåste därefter i sin trumpet, och en stor flammande stjärna kom från himlen och föll ner på en tredjedel av floderna och vattenkällorna.</v>
<v n="11">Stjärnan kallades "Bitterhet", för den förgiftade en tredjedel av allt vattnet på jorden och många människor dog sedan de druckit av det.</v>
<v n="12">Därefter blåste den fjärde ängeln i sin trumpet, och genast förstördes och förmörkades en tredjedel av solen, och en tredjedel av månen. Och stjärnorna förstördes, så att dagsljuset minskade med en tredjedel och nattens mörker blev djupare.</v>
<v n="13">Sedan såg jag en ensam örn, som flög över himlen och ropade med hög röst: "Klaga, klaga ni människor på jorden! För snart - när de tre sista änglarna blåser i sina trumpeter - ska det hända fruktansvärda saker på jorden."</v>
</c>
<c n="9">
<v n="1">Sedan blåste den femte ängeln i sin trumpet, och jag såg en stjärna som från himlen hade fallit till jorden, och stjärnan fick nycklarna till den bottenlösa avgrunden.</v>
<v n="2">När stjärnan öppnade den vällde det fram rök som från en väldig smältugn, och solen och luften förmörkades av röken.</v>
<v n="3">Sedan kom gräshoppor fram ur röken och slog ner på jorden och fick makt att sticka som skorpioner.</v>
<v n="4">De blev tillsagda att inte skada gräset eller växterna eller träden, utan i stället angripa de människor som inte hade Guds märke på sina pannor.</v>
<v n="5">De fick inte döda dem, men skulle tortera dem under fem månader, och smärtan var som skorpionstick.</v>
<v n="6">I dessa dagar vill människor ta sina liv, men kommer inte att kunna det. De ska längta efter att dö, men döden kommer att fly från dem!</v>
<v n="7">Gräshopporna såg ut som hästar, rustade för drabbning. Det såg ut som om de hade guldkronor på sina huvuden, och deras ansikten liknade människors.</v>
<v n="8">Deras hår var långt som kvinnohår, och deras tänder var som lejonens.</v>
<v n="9">De bar bröstsköldar som verkade vara av järn, och deras vingar dånade som en armé av vagnar, som rusar iväg i strid.</v>
<v n="10">De hade stjärtar med giftgaddar som skorpioner, och den förmåga de fått att under fem månader plåga människorna fanns i deras stjärtar.</v>
<v n="11">Deras kung är avgrundens ängel, som på hebreiska heter Abaddon och på grekiska Apollyon, vilket betyder Förstöraren.</v>
<v n="12">Det första klagoropet är nu över, men det ska komma ytterligare två.</v>
<v n="13">Den sjätte ängeln blåste i sin trumpet, och jag hörde en röst som talade från de fyra hornen på guldaltaret, som står vid Guds tron.</v>
<v n="14">Den sa till den sjätte ängeln: "Släpp lös de fyra fallna änglar som är bundna vid den stora floden Eufrat."</v>
<v n="15">De hade väntat på detta år, och denna månad och dag och timme, och nu släpptes de lösa för att döda en tredjedel av människorna.</v>
<v n="16">De ledde en armé med tvåhundra miljoner krigare - jag fick höra att de var så många.</v>
<v n="17" t="18">I en syn såg jag deras hästar och ryttare, och så här såg de ut: Ryttarna bar eldröda rustningar, fast några av dem var himmelsblå och andra gula. Hästarnas huvuden liknade lejonhuvuden, och rök och eld och svavel vällde ut ur deras munnar och dödade en tredjedel av alla människor.</v>
<v n="19">Deras dödande kraft fanns inte bara i deras munnar, utan också i deras svansar, för deras svansar var som ormhuvuden, som slog och högg och gav dödliga sår.</v>
<v n="20">Men de människor som överlevde dessa plågor vägrade fortfarande att omvända sig till Gud! De ville inte avstå från att tillbe demoner, och inte heller från de avgudar som de själva gjort av guld, silver, koppar, sten och trä och som varken kunde se eller höra eller gå.</v>
<v n="21">Inte heller omvände de sig från sitt mördande, sin ockultism, sin omoral och sina stölder.</v>
</c>
<c n="10">
<v n="1">Sedan såg jag en annan väldig ängel komma ner från himlen, omgiven av ett moln och med en regnbåge över sitt huvud. Hans ansikte lyste som solen och hans fötter flammade av eld.</v>
<v n="2">Och i sin hand höll han en liten bokrulle, som var öppnad. Han satte högra foten på havet, och den vänstra på jorden</v>
<v n="3">och ropade med en röst lika genomträngande som ett lejons rytande, och de sju åskdundren mullrade till svar.</v>
<v n="4">Jag skulle just skriva ner vad de sa, när en röst från himlen ropade till mig: "Behåll åskdundrens ord för dig själv, de får inte skrivas ner!</v>
<v n="5">Sedan lyfte ängeln, som stod på havet och på jorden, sin högra hand mot himlen</v>
<v n="6">och svor vid honom som lever i evigheternas evigheter, han som skapade himlen och allt som finns i den, och jorden och allt som finns på den, och havet och allt dess liv: "Nu blir det inte fler uppskov.</v>
<v n="7">Guds plan, som har hållits hemlig under årtusenden, ska bli uppfylld när den sjunde ängeln blåser i sin trumpet precis som Gud lovat sina tjänare profeterna."</v>
<v n="8">Sedan talade rösten från himlen till mig igen: "Gå till ängeln som står på havet och på jorden och hämta den öppna boken."</v>
<v n="9">Då närmade jag mig honom och bad honom att ge mig boken. "Ja, ta den och ät den", sa han. "Först kommer den att smaka gott som honung, men när du har svalt den kommer den att svida i din mage!"</v>
<v n="10">Då tog jag den ur hans hand och åt den, och precis som han hade sagt smakade den sött i munnen, men sved i min mage när jag hade svalt den.</v>
<v n="11">Sedan sa han till mig: "Gud ska än en gång visa dig vad han tänker att göra med nationer och folk och deras härskare. Också det måste du berätta."</v>
</c>
<c n="11">
<v n="1">Nu fick jag en måttstock i handen och blev ombedd att gå och mäta Guds tempel och altaret, och att räkna dem som tillber där.</v>
<v n="2">Men den yttre förgården skulle jag inte mäta. "Den har överlämnats åt hedningarna" fick jag höra."De kommer att trampa ner den heliga staden under fyrtiotvå månader.</v>
<v n="3">Och jag ska låta mina två vittnen profetera i tolvhundrasextio dagar, klädda i säckväv."</v>
<v n="4">Dessa vittnen är de två olivträd och de två ljusstakar som står inför hela jordens Gud.</v>
<v n="5">Den som försöker skada dem kommer att dödas av eldstrålar från deras munnar.</v>
<v n="6">De har makt att stänga himlen, så att inget regn faller under de tre och ett halvt år som de profeterar. Och de har makt att förvandla floder och hav till blod och sända alla slags plågor över jorden, så ofta de önskar.</v>
<v n="7">När de avslutat sin uppgift som vittnen under de tre och ett halvt åren ska vilddjuret, som kommer från den bottenlösa avgrunden, förklara krig mot dem och besegra och döda dem.</v>
<v n="8" t="9">Och under tre och en halv dag ska deras kroppar ligga synliga på Jerusalems gator - den stad som mycket riktigt beskrivs som Sodom eller Egypten - och där deras Herre blev korsfäst. Ingen kommer att få begrava dem, och människor från många folk och länder kommer att samlas runt dem för att se deras lik.</v>
<v n="10">I hela världen kommer det att vara fest på grund av denna händelse. Överallt kommer människor att bli glada och ge presenter åt varandra för att fira dessa två profeters död, eftersom de hade plågat dem så mycket.</v>
<v n="11">Men efter tre och en halv dag ska Guds levande Ande komma in i dem, och de ska resa sig upp, och alla kommer att bli skräckslagna.</v>
<v n="12">Sedan ska en stark röst ropa från himlen: "Kom hit upp!" Och de ska stiga upp till himlen i ett moln, medan deras fiender ser på.</v>
<v n="13">I samma stund ska det bli en fruktansvärd jordbävning, som jämnar en tiondel av staden med marken och dödar sju tusen människor. Resten av människorna kommer att bli slagna av skräck, och hylla himlens Gud.</v>
<v n="14">Det andra klagoropet är över, men det tredje följer omedelbart.</v>
<v n="15">Och just då blåste den sjunde ängeln i sin trumpet och starka röster ropade ner från himlen: "Vår Gud och Kristus har nu tagit makten över hela världen, och ska regera i evigheternas evigheter."</v>
<v n="16">Och de tjugofyra äldste, som satt på sina troner hos Gud, kastade sig ner i tillbedjan och sa:</v>
<v n="17">"Vi tackar dig, Herre Gud Allsmäktig, som är och som var. Nu har du tagit din stora makt i besittning och börjat regera.</v>
<v n="18">Folken var upproriska mot dig, men nu har din vrede kommit. Det är dags att döma de döda och belöna dina tjänare - profeterna och alla människor som fruktar ditt namn, både stora och små - och att förgöra dem som förstör jorden."</v>
<v n="19">Sedan öppnades Guds tempel i himlen, och i templet kunde man se förbundsarken. Blixtarna flammade och åskan mullrade och dånade, och det blev en våldsam hagelstorm, och världen skakades av en kraftig jordbävning.</v>
</c>
<c n="12">
<v n="1">Sedan utspelades ett stort skådespel i himlen, och det visade vad som kommer att hända.Jag såg en kvinna, iklädd solen och med månen under sina fötter och med en krona av tolv stjärnor på sitt huvud.</v>
<v n="2">Hon var gravid, och ropade under sina värkar, i väntan på att barnet skulle födas.</v>
<v n="3">Plötsligt visade sig en röd drake med sju huvuden och tio horn och sju kronor på sina huvuden.</v>
<v n="4">Hans svans drog med sig en tredjedel av stjärnorna, som han slungade ner på jorden. Han ställde sig framför kvinnan just som hon skulle föda sitt barn, för att äta upp det så snart det föddes.</v>
<v n="5">Hon födde en son som en gång ska härska över alla folk med järnhand. Han räddades och fördes genast upp till Gud och hans tron.</v>
<v n="6">Men kvinnan flydde ut i öknen, där Gud gjort i ordning en plats för henne, där hon skulle tas om hand under 1.260 dagar.</v>
<v n="7">Sedan bröt ett krig ut i himlen. Mikael och de änglar som var under hans befäl stred mot draken och hans skaror av fallna änglar.</v>
<v n="8">Och draken förlorade slaget och tvingades ut ur himlen.</v>
<v n="9">Han, den stora draken, den gamle ormen, som kallas djävulen eller Satan, och som bedrar hela världen, kastades ner till jorden tillsammans med hela sin armé.</v>
<v n="10">Sedan hörde jag en kraftig röst som ropade från himlen: "Äntligen har stunden kommit! Gud har segrat, och frälsningen och kraften och makten tillhör honom och Kristus. Våra bröders anklagare, han som anklagade dem dag och natt inför vår Gud, har kastats ner från himlen till jorden.</v>
<v n="11">Våra bröder besegrade honom genom Lammets blod och genom sitt vittnesbörd, för de älskade inte sina liv utan var villiga att gå i döden.</v>
<v n="12">Gläd dig, himmel! Ni himlens invånare, var glada, ja jubla! Men klaga, ni världens människor, för djävulen har kommit ner till er i stor vrede, och han vet att han bara har en kort tid kvar.</v>
<v n="13">Och när draken märkte att han hade kastats ner till jorden, förföljde han kvinnan som hade fött barnet.</v>
<v n="14">Men hon fick vingar som en stor örn, så att hon kunde fly till öknen, till den plats som fanns i ordning för henne. Där togs hon om hand och skyddades från ormen, draken, under tre och ett halvt år.</v>
<v n="15">Och från ormens mun vällde en stor vattenflod, den forsade fram mot kvinnan för att dränka henne,</v>
<v n="16">men jorden hjälpte henne och öppnade sin mun och svalde floden.</v>
<v n="17">Då försökte den uppretade draken anfalla resten av hennes barn - alla som håller Guds bud och bekänner att de tillhör Jesus. Och draken ställde sig på stranden vid havet.</v>
</c>
<c n="13">
<v n="1">I min syn såg jag nu ett egendomligt djur, som kom upp ur havet. Det hade sju huvuden och tio horn och tio kronor på hornen. På varje huvud fanns hädiska namn skrivna, och vart och ett trotsade och förolämpade Gud.</v>
<v n="2">Djuret såg ut som en leopard, men hade en björns fötter och ett lejons gap. Och draken gav honom sin egen kraft och sin tron och stor makt.</v>
<v n="3">Jag såg att ett av djurets huvuden var svårt skadat, men det dödliga såret hade läkts. Hela världen greps av beundran för vilddjuret och började följa det.</v>
<v n="4">De tillbad draken för att han gett vilddjuret sådan makt, och de tillbad också vilddjuret. "Var finns någon som är så stor som han?" ropade de. "Vem kan strida mot honom?"</v>
<v n="5">Sedan uppmanade draken vilddjuret att uttala hädelser mot Herren, och han fick makt att behärska jorden under fyrtiotvå månader.</v>
<v n="6">Under denna tid hädade han Guds namn och hans tempel och alla som bor i himlen.</v>
<v n="7">Draken gav honom också makt att strida mot Guds folk och att vinna över dem och makt att regera över alla länder och folk i hela världen.</v>
<v n="8">Och alla människor, vars namn inte fanns inskrivna i det slaktade Lammets livsbok från världens början, tillbad vilddjuret.</v>
<v n="9">Var och en som kan höra, lyssna nu noga:</v>
<v n="10">Den som är bestämd till att bli tillfångatagen ska fängslas och föras bort, och den som är bestämd till att dödas med svärd kommer att dödas med svärd. Här gäller det att Guds folk visar uthållighet och tro.</v>
<v n="11">Sedan såg jag ett annat märkligt djur, som kom upp ur jorden. Det hade två små horn, som ett lamm, men det hade en röst som en drake.</v>
<v n="12">Det hade samma makt och myndighet som det vilddjur vars dödssår hade blivit läkt, och det stod under dess uppsikt. Och det krävde att hela världen skulle tillbe vilddjuret.</v>
<v n="13">Det gjorde häpnadsväckande under, det kunde till exempel få eld att falla ner från himlen medan alla såg på.</v>
<v n="14">Genom att göra dessa under lurade det jordens alla invånare. Varje gång det första vilddjuret kom för att iaktta det, kunde det utföra dessa otroliga under. Och det befallde människorna att göra en stor avbildning av vilddjuret, som hade varit d´dligt s¦rat med sv¤rd, men kommit tillbaka till livet.</v>
<v n="15">Det fick makt att ge liv åt denna avbild, så att den till och med kunde tala. Sedan befallde denna avbild att den som vägrade att tillbe den skulle dö.</v>
<v n="16">Vilddjuret krävde att alla - stora och små, rika och fattiga, slavar och fria - skulle bära ett tecken på högra handen eller på pannan.</v>
<v n="17">Och ingen kunde få arbete eller köpa något utan att ha vilddjurets märke som ett tillståndsbevis. Märket var antingen vilddjurets namn, eller det tal som står i stället för dess namn.</v>
<v n="18">Detta är en hemlighet, som kräver noggrann eftertanke för att avslöjas. De som har förstånd och insikt kan räkna ut vilddjurets tal: det är en människas tal, och talet är 666.</v>
</c>
<c n="14">
<v n="1">Sedan såg jag Lammet stå på Sions berg i Jerusalem, och tillsammans med Lammet fanns 144.000, som hade dess namn och dess Fars namn skrivna på sina pannor.</v>
<v n="2">Och jag fick höra ett ljud från himlen, som lät som ett stort vattenfall eller ett kraftigt åskdunder. Det var en kör som sjöng, och det lät som när man spelar på harpor.</v>
<v n="3">Denna fantastiska kör sjöng en underbar och ny sång inför Guds tron och inför de fyra väsendena och de tjugofyra äldste. Ingen kunde sjunga denna sång, utom de 144.000 som hade blivit friköpta från jorden,</v>
<v n="4">för de har varit trogna mot sin Herre och de har inte tillbett avgudar, och de följer Lammet vart det än går. De har blivit friköpta bland jordens alla människor som en första skörd åt Gud och Lammet.</v>
<v n="5">De kan inte anklagas för någon falskhet, utan är fläckfria.</v>
<v n="6">Och jag såg en annan ängel, som flög mitt över himlen med de eviga goda nyheterna till dem som bor på jorden - till alla nationer och folk, till människor av alla språk och stammar.</v>
<v n="7">"Frukta Gud!" ropade han, "och ge honom äran, för tiden har kommit när han ska döma. Tillbe honom som skapade himlen och jorden och havet och alla dess källor."</v>
<v n="8">En andra ängel följde efter honom genom skyarna, och ropade: "Den stora staden, Babylon, har fallit, därför att den förförde världens folk och fick dem att dricka av sitt starka vin, fyllt av orenhet och synd."</v>
<v n="9">Sedan följde en tredje ängel som ropade med hög röst: "Alla som tillber vilddjuret och dess avbild, och bär hans märke på pannan eller på handen,</v>
<v n="10">måste dricka Guds vredes vin. Detta vin har hällts upp i Guds vredes bägare utan att spädas ut. Och de ska plågas med eld och svavel i de heliga änglarnas och Lammets närvaro.</v>
<v n="11">Röken från deras plågor ska stiga upp i evigheternas evigheter, och de kommer inte att få någon lindring vare sig dag eller natt, för de har tillbett vilddjuret och dess avbild och har blivit märkta med hans namns tal.</v>
<v n="12">Här behövs uthållighet hos Guds folk, som håller ut till slutet, i lydnad för Guds befallningar, och i förtröstan på Jesus."</v>
<v n="13">Och jag hörde en röst från himlen som sa: "Skriv ner detta: Lyckliga de som dör i tjänst för Herren! Ja, säger Anden, de är verkligen välsignade. Nu ska de få vila från sitt lidande och sina svårigheter, för deras goda gärningar följer dem!"</v>
<v n="14">Därefter såg jag ett vitt moln, och någon satt på det och han såg ut som en människa och han hade en krona av rent guld på sitt huvud, och en skarp lie i sin hand.</v>
<v n="15">Och det kom en ängel från templet och ropade till honom: "Nu är det dags att skörda! Ta fram din lie, för skörden är mogen på jorden."</v>
<v n="16">Den som satt på molnet svängde då lien över jorden, och skörden bärgades.</v>
<v n="17">Därefter kom en annan ängel från templet i himlen, och han hade också en skarp lie i sin hand.</v>
<v n="18">Just då ropade den ängel som har makt att förgöra världen med eld till ängeln med lien: "Ta din lie och skär av vinklasarna från jordens vinstock. Druvorna är mogna."</v>
<v n="19">Då svängde ängeln lien över jorden och kastade vindruvorna i Guds stora vredes vinpress.</v>
<v n="20">Och druvorna trampades i vinpressen utanför staden, och blodet flöt därifrån i en ström, som var trettio mil lång, och den nådde ända upp till betslen på hästarna.</v>
</c>
<c n="15">
<v n="1">Och jag såg ett annat mäktigt skådespel i himlen, som visade vad som kommer att hända: sju änglar utsågs för att föra de sju sista plågorna till jorden, och sedan kommer Guds vrede till sist att vara stillad.</v>
<v n="2">Och jag såg något som verkade vara ett hav av eld och glas, och på det stod alla de som hade segrat i kampen över vilddjuret, dess avbild och dess tal. Alla höll de Guds harpor i sina händer,</v>
<v n="3" t="4">och de sjöng Guds tjänare Moses och Lammets sång:"Stora och mäktiga är dina gärningar, Herre Gud Allsmäktig.Rätta och sanna är dina vägar, du tidsåldrarnas kung.Vem skulle inte bäva för dig, Herre och hylla ditt namn?För bara du är helig.Alla folk ska komma och tillbe dig,för dina rättfärdiga gärningar har blivit synliga."</v>
<v n="5">Sedan såg jag att det allraheligaste i templet i himlen öppnades.</v>
<v n="6">De sju änglar, som var utsedda att hälla ut de sju plågorna, kom sedan från templet, klädda i fläckfritt vitt linne, och med guldbälten kring bröstet.</v>
<v n="7">En av de fyra väsendena räckte en guldskål till var och en av dem. Och skålen var fylld av den levande Gudens fruktansvärda vrede - han, som lever i evigheternas evigheter.</v>
<v n="8">Templet fylldes av rök från hans härlighet och makt, och ingen kunde gå in förrän de sju änglarna hade hällt ut de sju plågorna.</v>
</c>
<c n="16">
<v n="1">Och jag hörde en mäktig röst från templet som ropade till de sju änglarna: "Gå nu och töm de sju skålarna med Guds vrede över jorden."</v>
<v n="2">Då lämnade den första ängeln templet, och tömde sin skål över jorden, och fruktansvärda bölder slog upp på var och en som bar vilddjurets märke och tillbad dess avbild.</v>
<v n="3">Den andra ängeln tömde sin skål över havet, och vattnet blev som blodet från en död människa, och allt som fanns i havet dog.</v>
<v n="4">Den tredje ängeln tömde sin skål över floderna och vattenkällorna, och de förvandlades till blod.</v>
<v n="5">Och jag hörde vattnets ängel förklara: "Du är rättfärdig när du sätter din dom i verket, du Helige som är och som var.</v>
<v n="6">Dina heliga och dina profeter har lidit martyrdöden, och deras blod har hällts ut över jorden. Nu har du i din tur gett blod att dricka åt dem som mördade dem. Det är deras rättvisa lön."</v>
<v n="7">Och jag hörde ängeln vid altaret säga: "Ja, Herre Gud Allsmäktig, dina domar är rättfärdiga och sanna."</v>
<v n="8">Sedan tömde den fjärde ängeln sin skål över solen, och fick den att bränna människor med sin eld.</v>
<v n="9">De brändes av denna våldsamma hetta och förbannade Gud som sände plågorna, men ingen omvände sig och gav honom äran.</v>
<v n="10">Sedan tömde den femte ängeln sin skål över den tron, som tillhörde vilddjuret, och hans rike täcktes av mörker. Och de människor som levde där bet sönder sina tungor av smärta</v>
<v n="11">och förbannade himlens Gud för sina plågor och sår, men de vägrade att upphöra med sina onda handlingar.</v>
<v n="12">Den sjätte ängeln tömde sin skål över den stora floden Eufrat, och den torkade ut, så att kungarna från öster utan hinder kunde marschera med sina arméer mot väster.</v>
<v n="13">Och jag såg tre onda andar, förklädda till paddor, hoppa fram ur drakens, vilddjurets och den falske profetens mun.</v>
<v n="14">Dessa undergörande onda andar övertalade världens alla ledare att samla sig till strid mot Herren, på den store allsmäktige Gudens domsdag.</v>
<v n="15">"Var på er vakt för jag ska komma lika oväntat som en tjuv! Välsignade är alla de som väntar på mig, alla som har sina kläder färdiga, och inte behöver gå nakna och skämmas."</v>
<v n="16">Och de samlade alla världens arméer nära en plats som på hebreiska kallas Harmagedon.</v>
<v n="17">Sedan tömde den sjunde ängeln sin skål i luften. Och ett högt rop kom från tronen i templet som står i himlen: "Det är gjort!"</v>
<v n="18">Då mullrade och dånade åskan, och blixtarna flammade, och det blev en stor jordbävning med en omfattning utan motstycke i den mänskliga historien.</v>
<v n="19">Den stora staden Babylon delades i tre delar, och städer runt om i världen föll ihop i ruinhögar, och Gud kom ihåg alla Babylons synder och straffade dem ända till sista droppen av sitt vredesvin.</v>
<v n="20">Alla öar försvann och bergen jämnades ut,</v>
<v n="21">och en fruktansvärd hagelstorm kom från himlen och träffade människorna på jorden, och de förbannade Gud för denna svåra plåga.</v>
</c>
<c n="17">
<v n="1">En av de sju änglarna, som hade tömt ut plågorna, kom fram och talade med mig. "Kom med mig, så ska jag visa dig vad som ska hända med den ökända, prostituerade kvinnan, den väldiga staden vid stora vatten.</v>
<v n="2">Jordens mäktiga män har haft förbindelser med henne, och människorna i hela världen har blivit berusade av hennes oanständighet och skamliga förslag."</v>
<v n="3">Ängeln förde mig därefter i anden till öknen. Där fick jag se en kvinna, som satt på ett scharlakansrött djur, översållat av hädiska namn, och det hade sju huvuden och tio horn.</v>
<v n="4">Kvinnan bar en klänning i purpur och scharlakansrött, och hon hade vackra smycken, gjorda av guld och dyrbara ädelstenar och pärlor. I sin hand höll hon en guldbägare som var fylld av oanständigheter.</v>
<v n="5">Och på hennes panna fanns en hemlighetsfull inskrift: "Det stora Babylon, moder till prostituerade och avgudadyrkare i hela världen."</v>
<v n="6">Jag kunde se att hon var berusad - drucken av blodet från alla de människor som tillhört Gud och blivit dödade därför att de varit trogna Jesus och jag stirrade förskräckt på henne.</v>
<v n="7">"Varför är du så förvånad?" frågade ängeln. "Jag ska säga dig vem hon är och vem djuret hon rider på representerar.</v>
<v n="8">Djuret har levt, men lever inte längre. Och ändå ska det snart komma upp ur den bottenlösa avgrunden, och gå sin eviga undergång till mötes. Och alla jordens människor vars namn inte skrivits i livets bok före världens skapelse kommer att bli häpna, när det efter att ha varit dött ändå kommer igen.</v>
<v n="9">Använd nu ditt förstånd! De sju huvudena representerar en viss stad på vars sju kullar denna kvinna sitter.</v>
<v n="10">Huvudena representerar också sju kungar. Fem har redan fallit, den sjätte regerar nu och den sjunde ska komma, men hans regeringsperiod kommer att bli kort.</v>
<v n="11">Det scharlakansröda djuret som dog, är den åttonde kungen, och han har regerat en gång tidigare som en av de sju. Efter sin andra regeringsperiod kommer han också att få sin dom.</v>
<v n="12">Och djurets tio horn är tio kungar, som ännu inte har kommit till makten. De ska tillsättas i sina riken för att regera tillsammans med djuret under en kort tid.</v>
<v n="13">De kommer alla att underteckna ett avtal, som överlåter deras makt och styrka åt djuret.</v>
<v n="14">Tillsammans ska de börja krig mot Lammet, och Lammet ska besegra dem, för han är Herre över alla herrar, han är kungarnas Kung, och hans folk är de som är kallade och utvalda och trogna.</v>
<v n="15">Haven, sjöarna och floderna där kvinnan sitter, är en bild av folk och stammar, språk och länder.</v>
<v n="16">Det scharlakansröda djuret och dess tio horn, som du såg hatar kvinnan, och kommer att anfalla henne och slita kläderna av henne och bränna upp henne i eld.</v>
<v n="17">För Gud kommer att få dem att utföra hans plan. De ska komma överens om att ge sin makt till det scharlakansröda djuret, tills dess att Guds ord går i uppfyllelse.</v>
<v n="18">Och kvinnan, som du såg i din syn, representerar den stora stad, som regerar över de mäktiga på jorden.</v>
</c>
<c n="18">
<v n="1">Efter allt detta såg jag en ängel som kom ner från himlen med stor makt, och jorden lystes upp av hans härlighet.</v>
<v n="2">Han ropade: "Det stora Babylon har fallit. Hon har blivit en plats för onda andar, och ett tillhåll för demoner,</v>
<v n="3">för alla länder har berusat sig på hennes lockelser. Jordens härskare har legat med henne, och affärsmän i hela världen har blivit rika på hennes lyx och lösaktiga levnadssätt."</v>
<v n="4">Sedan hörde jag en annan röst, som ropade från himlen: "Gå bort från henne, mitt folk, synda inte tillsammans med henne, för då kommer ni också att straffas tillsammans med henne.</v>
<v n="5">Hennes synder når nämligen ända upp till himlen, och Gud har inte glömt bort hennes brott.</v>
<v n="6">Behandla henne som hon har behandlat er, och straffa henne dubbelt för alla hennes onda handlingar. Hon gav er andra en bitter dryck att dricka, ge nu dubbelt så mycket åt henne.</v>
<v n="7">Hon har levt i lyx och överflöd, så låt henne nu få känna plåga och sorg. Hon säger till sig själv: 'Jag sitter som drottning på min tron. Jag är ingen hjälplös änka. Jag kommer inte att uppleva någon sorg.'</v>
<v n="8">Men på en enda dag ska hunger, sorg och död komma över henne, och hon ska brännas upp i eld, för Herren som dömer henne är mäktig.</v>
<v n="9">Och världens ledare, som deltog i hennes omoraliska handlingar och njöt av hennes tjänster, ska jämra sig och klaga när de ser röken som stiger upp från hennes förkolnade rester.</v>
<v n="10">De kommer att stå på långt avstånd och ropa: 'Ack, Babylon, den stora staden! I ett enda ögonblick kom domen över dig.'</v>
<v n="11">Jordens affärsmän kommer att sörja och gråta, för det finns ingen kvar som kan köpa deras varor</v>
<v n="12">av guld och silver och dyrbara stenar, pärlor, finaste linne, siden och scharlakan, olika sorters ädelträ och elfenbensvaror, dyrbara träsniderier, koppar, järn och marmor,</v>
<v n="13">kryddor, parfymer och rökelse, olja och vin, olivolja och fint mjöl, vete, boskap, får, hästar, vagnar och slavar, ja, till och med människors liv.</v>
<v n="14">'Allt det vackra du längtade efter har gått förlorat', ropar de. All den lyx och prakt som du värderade så högt kommer aldrig att tillhöra dig mer. Alltsammans är borta för evigt.'</v>
<v n="15">Och så ska affärsmännen, som har blivit rika genom att sälja detta till henne, stå där på avstånd och gråta och ropa:</v>
<v n="16">'Ack, den stora staden som var så vacker, klädd i finaste purpur och scharlakansrött linne, smyckad med guld och dyrbara stenar och pärlor.</v>
<v n="17">I ett enda ögonblick blev all rikedom förstörd!'Och alla skeppsredare och kaptener och styrmän på handelsfartygen och deras besättningar ska stå på långt avstånd,</v>
<v n="18">och de ska gråta när de ser röken stiga upp och säga: 'Var i världen fanns det en stad som denna?'</v>
<v n="19">Och de ska klaga och klä sig i svart och säga: 'Stackars stad, du som gjorde oss alla rika med dina enorma tillgångar. Nu har allt försvunnit på bara en enda timme...'</v>
<v n="20">Men du, himmel, gläd dig över hennes öde! Och ni, Guds barn och profeter och apostlar, gläd er, för äntligen har Gud dömt henne för vad hon gjort mot er."</v>
<v n="21">Sedan lyfte en väldig ängel upp en sten, stor som en kvarnsten, och kastade den i havet och ropade: "Babylon, den stora staden, ska kastas bort och försvinna i evighet på samma sätt som jag har kastat bort den här stenen.</v>
<v n="22">Aldrig mer kommer ljudet av musik att höras från dig. Harpor, flöjter och trumpeter har tystnat. Inga hantverkare av något slag kommer att finnas där. Och ingen ska längre mala någon säd.</v>
<v n="23">Dina nätter ska bli kolsvarta, man kommer inte längre att kunna se en enda lampa i dina fönster. Inte heller kommer glada bröllopsklockor, eller lyckliga röster från brud och brudgum att höras. Dina köpmän var välkända i hela världen, och du lurade alla länder med dina trollkonster.</v>
<v n="24">Och du är skyldig till att profeter och helgon blivit dödade, ja, till blodet av alla dem som blivit mördade här på jorden."</v>
</c>
<c n="19">
<v n="1">Därefter hörde jag rop från en stor skara i himlen: "Halleluja! Lovprisa Herren! Räddningen kommer från vår Gud. Äran och makten tillhör bara honom,</v>
<v n="2">för hans domar är rättvisa och sanna. Han har dömt den stora prostituerade kvinnan, som fördärvade jorden med sin synd, och han har hämnats morden på sina tjänare."</v>
<v n="3">Gång på gång hördes deras röster: "Lovprisa Gud! Röken från henne stiger upp i evigheternas evigheter!"</v>
<v n="4">Sedan föll de tjugofyra äldste och de fyra väsendena ner och hyllade Gud, som satt på tronen, och sa: "Amen! Halleluja! Lovprisa Gud!"</v>
<v n="5">Och från tronen kom en röst som sa: "Lova vår Gud, alla ni hans tjänare, både små och stora, som fruktar honom."</v>
<v n="6">Sedan hörde jag återigen som röster från en stor skara, och deras röster lät som dånande vattenmassor eller åskans mullrande: "Pris ske Gud! Herren, vår Gud, den Allsmäktige regerar nu.</v>
<v n="7">Låt oss vara glada och jubla och lovprisa honom, för det är dags för Lammets bröllopsfest, och hans brud har gjort sig beredd.</v>
<v n="8">Hon har rätt att bära det renaste och vitaste och finaste linnet, linnet som är gjort av Guds folks goda gärningar."</v>
<v n="9">Och ängeln sa: "Skriv, lyckliga är de som är bjudna till Lammets bröllopsfest." Och han tillade: "Gud själv har sagt detta."</v>
<v n="10">Då föll jag ner vid ängelns fötter för att tillbe honom, men han sa: "Nej, gör inte det! Jag är inget annat än en Guds tjänare, precis som du och dina kristna bröder, de som vittnar om Jesus. Det är Gud du ska tillbe! Syftet med alla profetior och allt som jag har visat dig är att berätta om Jesus."</v>
<v n="11">Sedan såg jag himlen öppen och en vit häst som stod där. Och den som satt på hästen hette "Trovärdig och Sann" - han är den som är rättvis när han dömer och när han strider.</v>
<v n="12">Hans ögon var som lågor, och han hade många kronor på sitt huvud. Och hans namn var skrivet på pannan, men bara han själv visste vad namnet betydde.</v>
<v n="13">Han var klädd i en mantel som doppats i blod, och hans namn är "Guds ord".</v>
<v n="14">Himlens arméer, klädda i finaste vita och rena linne, följde honom på vita hästar.</v>
<v n="15">I munnen höll han ett skarpt svärd, med vilket han ska besegra folken. Han ska regera med järnhand. Och som man med vinpressen pressar saften ur druvorna, så ska han trampa sönder dem, och de ska få känna av den allsmäktige Gudens fruktansvärda vrede.</v>
<v n="16">På hans mantel står skrivet över höfterna: "KUNGARS KUNG OCH HERRARS HERRE."</v>
<v n="17">Sedan såg jag en ängel, som stod i solskenet och ropade med hög röst till alla fåglar som flög över himlen: "Kom hit och samlas till den store Gudens måltid!</v>
<v n="18">Kom hit och ät köttet av kungar, generaler och mäktiga män, av hästar och ryttare och av allt slags folk, både stora och små, både slavar och fria."</v>
<v n="19">Sedan såg jag vilddjuret samla regeringarna på jorden och deras arméer för att strida mot honom som satt på hästen, och mot hans armé.</v>
<v n="20">Och djuret togs till fånga, liksom den falske profeten, han som kunde utföra under när djuret var med, under som bedrog alla som hade tagit på sig djurets märke och tillbad dess bild. Både vilddjuret och den falske profeten kastades levande i eldsjön, som brinner av svavel.</v>
<v n="21">Och hela deras armé dödades av det skarpa svärdet från ryttarens mun, han som satt på den vita hästen. Och alla himlens fåglar åt sig mätta av deras kött.</v>
</c>
<c n="20">
<v n="1">Sedan såg jag en ängel som kom ner från himlen med nyckeln till den bottenlösa avgrunden. Ängeln hade också en tung kedja i sin hand.</v>
<v n="2">Han grep draken - den gamle ormen, som är Satan själv - och band honom i tusen år.</v>
<v n="3">Han kastade ner honom i den bottenlösa avgrunden, som han sedan stängde och låste. Och han förseglade dörren så att han inte kunde bedra folken längre, förrän de tusen åren hade gått. Därefter ska han åter släppas ut för en kort tid.</v>
<v n="4">Sedan såg jag troner, och de som satt på dem fick rätt att döma. Och jag såg de människor som hade blivit halshuggna därför att de vittnat om Jesus och predikat Guds ord. De hade inte tillbett vilddjuret eller hans bild och hade inte hans m¤rke p¦ sina pannor eller sina h¤nder. De hade f¦tt liv igen, och nu regerade de med Kristus i tusen ¦r.</v>
<v n="5">Detta var den första uppståndelsen. (Resten av de döda kom inte tillbaka till livet förrän de tusen åren var över.)</v>
<v n="6">De som får vara med om den första uppståndelsen är välsignade och heliga. För dem innebär inte den andra döden någon fasa, för de kommer att vara Guds och Kristi präster och ska regera med honom i tusen år.</v>
<v n="7">När de tusen åren är över kommer Satan att släppas ut ur sitt fängelse.</v>
<v n="8">Han ska gå ut och bedra folken i världen och samla dem till strid tillsammans med Gog och Magog, en väldig armé, lika omöjlig att räkna som sandkornen på havets strand.</v>
<v n="9">De kommer att marschera upp på den stora slätten och omringa Guds folk där de lägrat sig och slå en ring kring den älskade staden Jerusalem. Men då ska eld från Gud i himlen falla ner på de anfallande arméerna och utplåna dem.</v>
<v n="10">Sedan ska djävulen, som hade lurat dem, än en gång kastas ner i samma sjö av eld och svavel som djuret och den falske profeten, och de ska plågas dag och natt i evigheternas evigheter.</v>
<v n="11">Och jag såg en stor vit tron och honom som sitter på den. För hans ansikte flydde jorden och himlen, men det fanns ingen plats att gömma sig på.</v>
<v n="12">Jag såg de döda, stora och små, stå inför Gud, och böcker öppnades, bland dem också livets bok. Och de döda dömdes enligt det som fanns skrivet i böckerna, var och en efter de handlingar han hade gjort.</v>
<v n="13">Haven gav tillbaka de döda som var i dem, och jorden och de dödas rike överlämnade de döda som fanns i dem. Alla blev dömda efter sina gärningar.</v>
<v n="14">Och döden och helvetet kastades ner i den brinnande sjön. Detta är den andra döden, den brinnande sjön.</v>
<v n="15">Och den som inte hade sitt namn skrivet i livets bok, kastades i den brinnande sjön.</v>
</c>
<c n="21">
<v n="1">Sedan såg jag en ny jord och en ny himmel - den första himlen och jorden var borta, och havet fanns inte mer.</v>
<v n="2">Och jag, Johannes, såg den heliga staden, det nya Jerusalem, komma ner från himlen, vacker som en brud, som har smyckat sig för sin man.</v>
<v n="3">Och jag hörde ett kraftigt rop från tronen: "Se, nu har Gud sitt hem bland människorna! Han ska bo tillsammans med dem, och de ska vara hans folk, ja, Gud själv ska vara bland dem.</v>
<v n="4">Han ska torka bort alla tårar från deras ögon, och det ska inte längre finnas någon död eller sorg eller gråt eller plåga. Allt detta är borta för evigt."</v>
<v n="5">Och han som sitter på tronen sa: "Se, jag gör allting nytt!" Sedan sa han till mig: "Skriv ner detta, för det jag säger till dig kan man lita på, och det är sant:</v>
<v n="6">Det har skett! Jag är A och Ö - början och slutet. De törstiga ska dricka fritt ur källorna med livets vatten.</v>
<v n="7">Den som segrar ska få alla dessa välsignelser, jag ska vara hans Gud och han ska vara min son.</v>
<v n="8">Men de fega, som förnekar mig och som är otrogna mot mig, förrädarna och mördarna, de som lever i omoral och de som står i kontakt med onda andar, avgudadyrkare och alla lögnare, deras plats blir i sjön som brinner av eld och svavel. Det är den andra döden."</v>
<v n="9">Sedan kom en av de sju änglarna som hade tömt skålarna med de sju sista plågorna och sa till mig: "Följ med mig, så ska jag visa dig bruden, Lammets hustru."</v>
<v n="10">I en syn tog han mig till en hög bergstopp. Därifrån såg jag ut över den underbara staden, det heliga Jerusalem, som kom ner från himlen, från Gud.</v>
<v n="11">Staden var fylld av Guds härlighet, och den glänste och gnistrade som en dyrbar ädelsten, kristallklar som jaspis.</v>
<v n="12">Dess murar var breda och höga, med tolv portar, som vaktades av tolv änglar. Och namnen på Israels tolv stammar stod skrivna på portarna.</v>
<v n="13">Det fanns tre portar på varje sida, i norr, söder, öster och väster.</v>
<v n="14">Murarna hade tolv grundstenar, och på dem fanns namnen på Lammets tolv apostlar inristade.</v>
<v n="15">Ängeln höll en måttstock av guld i sin hand för att mäta staden och dess portar och murar.</v>
<v n="16">När han mätte den, fann han att den var en fyrkant, lika bred som den var lång. Dess höjd var också exakt densamma som dess övriga mått - tvåhundratrettio mil i vardera riktningen.</v>
<v n="17">Sedan mätte han tjockleken på murarna och fann att de var sjuttiotvå meter tjocka enligt människors sätt att mäta.</v>
<v n="18" t="19">Staden var av rent, genomskinligt guld, som liknade glas. Muren var byggd av jaspis, och grundstenarna i stadsmuren var av alla slags sköna ädelstenar. Den första grundstenen var av jaspis, den andra av safir, den tredje av kalcedon, den fjärde av smaragd, den femte av sardonyx,</v>
<v n="20">den sjätte av karneol, den sjunde av krysolit, den åttonde av beryll, den nionde av topas, den tionde av krysopras, den elfte av hyacint och den tolfte av ametist.</v>
<v n="21">De tolv portarna var tillverkade av pärlor och varje port av en enda pärla. Och gatorna var av rent guld, som var som genomskinligt glas.</v>
<v n="22">Det fanns inget tempel i staden, för överallt i den bad man till Herren Gud Allsmäktig och till Lammet.</v>
<v n="23">Och staden behövde varken sol eller måne, för Guds och Lammets härlighet lyser över den.</v>
<v n="24">I detta ljus ska folken på jorden leva, och världens härskare ska komma till staden med sina rikedomar.</v>
<v n="25">Och eftersom det inte finns någon natt kommer portarna aldrig att stängas - de står alltid öppna.</v>
<v n="26">Allt dyrbart och härligt som folken äger ska föras dit.</v>
<v n="27">Och inget ont ska tillåtas att komma dit in, ingen som är omoralisk eller ohederlig, utan bara de vars namn är skrivna i Lammets bok.</v>
</c>
<c n="22">
<v n="1">Och han visade mig floden med livets vatten, klart som kristall, som kom från Guds och Lammets tron och</v>
<v n="2">flöt fram i mitten av huvudgatan. På var sida floden växte livets träd, som bar tolv skördar frukt om året och ger skörd varje månad. Bladen användes som läkemedel av alla folk.</v>
<v n="3">Det kommer inte att finnas någon ondska i staden, för Guds och Lammets tron ska stå där, och hans tjänare ska tillbe honom.</v>
<v n="4">Och de ska se hans ansikte, och hans namn ska stå skrivet på deras pannor.</v>
<v n="5">Det kommer inte att finnas någon natt där, och ingen behöver lampor eller solens ljus - för Herren Gud ska vara deras ljus, och de ska regera i evigheternas evigheter.</v>
<v n="6" t="7">Därefter talade Jesus Kristus till mig. Han sa: "Dessa ord kan man lita på, för de är sanna: 'Jag kommer snart!' Gud, som talar om för sina profeter vad som ska hända i framtiden, har sänt sin ängel för att berätta för sina tjänare att detta ska hända snart. Lyckliga är de som tror detta och allt annat som är skrivet i boken."</v>
<v n="8">Jag, Johannes, såg och hörde allt detta, och jag föll ner för att tillbe ängeln som visade det för mig,</v>
<v n="9">men han upprepade: "Nej! Gör inte det! Jag tjänar Gud på samma sätt som du och dina bröder och profeterna och alla de som tar vara på sanningen i denna bok. Det är bara Gud du ska tillbe."</v>
<v n="10">Då sa Jesus till mig: "Hemlighåll inte de profetiska ord som du har skrivit ner för tiden är nära.</v>
<v n="11">De som gör orätt kommer att göra ännu mer orätt. Och de orena fortsätter att orena sig. Goda människor kommer att bli bättre, och de som är heliga blir allt mer heliga."</v>
<v n="12">"Se, jag kommer snart, och jag kommer att ge var och en den lön han förtjänar.</v>
<v n="13">Jag är A och Ö, början och slutet, den förste och den siste.</v>
<v n="14">Alla som tvättar sina kläder ska vara välsignade i evighet. De har rätt att gå in genom stadens portar och att äta frukten från livets träd.</v>
<v n="15">Men utanför står de som vänt Gud ryggen och sysslat med djävulsdyrkan och som levt i omoral. Och där står mördarna och avgudadyrkarna och alla som älskat lögnen och levt för att ljuga.</v>
<v n="16">Jag, Jesus, har sänt min ängel till dig för att berätta för församlingarna om allt detta. Jag är Davids rotskott och hans ättling. Jag är den klara morgonstjärnan."</v>
<v n="17">Anden och bruden säger: "Kom!" Var och en som hör detta ska också säga: "Kom!" Och var och en som törstar, ska få komma och fritt få dricka av livets vatten.</v>
<v n="18">Och jag lägger till denna allvarliga varning till alla som läser denna bok: om någon lägger något till det som är skrivet här, så ska Gud lägga de plågor på honom som beskrivs i denna bok.</v>
<v n="19">Och om någon tar bort någon del av dessa profetior, så ska Herren ta ifrån honom hans del i livets träd och i den heliga staden, som är beskrivna i denna bok.</v>
<v n="20">Han som har sagt allt detta försäkrar: "Ja, jag kommer snart!" Amen! Kom, Herre Jesus!</v>
<v n="21">Vår Herres, Jesu Kristi, nåd till er alla.Amen.</v>
</c>
</b>
</bible>
