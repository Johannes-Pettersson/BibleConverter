<?xml version="1.0" encoding="ISO-8859-1"?><bible><b n="1 Mosebok">
<c n="1">
<v n="1">I begynnelsen skapade Gud himmel och jord.
</v><v n="2">Jorden var öde och tom, djupet täcktes av mörker och en gudsvind svepte fram över vattnet. </v><v n="3">Gud sade: »Ljus, bli till!« Och ljuset blev till. </v><v n="4">Gud såg att ljuset var gott, och han skilde ljuset från mörkret. </v><v n="5">Gud kallade ljuset dag, och mörkret kallade han natt. Det blev kväll och det blev morgon. Det var den första dagen.
</v><v n="6">Gud sade: »I vattnet skall ett valv bli till, och det skall skilja vatten från vatten.« Och det blev så. </v><v n="7">Gud gjorde valvet och skilde vattnet under valvet från vattnet ovanför valvet. </v><v n="8">Gud kallade valvet himmel. Det blev kväll och det blev morgon. Det var den andra dagen.
</v><v n="9">Gud sade: »Vattnet under himlen skall samlas till en enda plats, så att land blir synligt.« Och det blev så. </v><v n="10">Gud kallade det torra landet jord, och vattenmassan kallade han hav. Och Gud såg att det var gott. </v><v n="11">Gud sade: »Jorden skall ge grönska: fröbärande örter och olika arter av fruktträd med frö i sin frukt skall växa på jorden.« Och det blev så. </v><v n="12">Jorden frambringade grönska: olika arter av fröbärande örter och olika arter av träd med frö i sin frukt. Och Gud såg att det var gott. </v><v n="13">Det blev kväll och det blev morgon. Det var den tredje dagen.
</v><v n="14">Gud sade: »På himlavalvet skall ljus bli till, och de skall skilja dagen från natten och utmärka högtider, dagar och år. </v><v n="15">De skall vara ljus på himlavalvet och lysa över jorden.« Och det blev så. </v><v n="16">Gud gjorde de två stora ljusen, det större ljuset till att härska över dagen och det mindre till att härska över natten, och han gjorde stjärnorna. </v><v n="17">Han satte ljusen på himlavalvet att lysa över jorden, </v><v n="18">att härska över dag och natt och att skilja ljus från mörker. Och Gud såg att det var gott. </v><v n="19">Det blev kväll och det blev morgon. Det var den fjärde dagen.
</v><v n="20">Gud sade: »Vattnet skall vimla av levande varelser, och fåglar skall flyga över jorden, under himlavalvet.« </v><v n="21">Gud skapade de stora havsdjuren och alla olika arter av levande varelser som vattnet myllrar och vimlar av och alla olika arter av fåglar. Och Gud såg att det var gott. </v><v n="22">Gud välsignade dem och sade: »Var fruktsamma och föröka er och uppfyll sjöar och hav. Och på jorden skall fåglarna föröka sig.« </v><v n="23">Det blev kväll och det blev morgon. Det var den femte dagen.
</v><v n="24">Gud sade: »Jorden skall frambringa olika arter av levande varelser: boskap, kräldjur och vilda djur av olika arter.« Och det blev så. </v><v n="25">Gud gjorde de olika arterna av vilda djur, boskap och markens kräldjur. Och Gud såg att det var gott.
</v><v n="26">Gud sade: »Vi skall göra människor som är vår avbild, lika oss. De skall härska över havets fiskar, himlens fåglar, boskapen, alla vilda djur och alla kräldjur som finns på jorden.« </v><v n="27">Gud skapade människan till sin avbild, till Guds avbild skapade han henne. Som man och kvinna skapade han dem. </v><v n="28">Gud välsignade dem och sade till dem: »Var fruktsamma och föröka er, uppfyll jorden och lägg den under er. Härska över havets fiskar och himlens fåglar och över alla djur som myllrar på jorden.«
</v><v n="29">Gud sade: »Jag ger er alla fröbärande örter på hela jorden och alla träd med frö i sin frukt; detta skall ni ha att äta. </v><v n="30">Åt markens djur, åt himlens fåglar och åt dem som krälar på jorden, allt som har liv i sig, ger jag alla gröna örter att äta.« Och det blev så. </v><v n="31">Gud såg att allt som han hade gjort var mycket gott. Det blev kväll och det blev morgon. Det var den sjätte dagen.
</v></c><c n="2">
<v n="1">Så fullbordades himlen och jorden och allt vad där finns. </v><v n="2">Den sjunde dagen hade Gud fullbordat sitt verk, och han vilade på den sjunde dagen efter allt han hade gjort. </v><v n="3">Gud välsignade den sjunde dagen och gjorde den till en helig dag, ty på den dagen vilade Gud sedan han utfört sitt skapelseverk.
</v><v n="4">Detta är berättelsen om hur himmel och jord skapades. När Herren Gud gjorde jord och himmel, </v><v n="5">när ingen buske fanns på marken och ingen ört hade spirat, eftersom Herren Gud inte hade låtit något regn falla på jorden och ingen människa fanns som kunde odla den — </v><v n="6">men ett flöde vällde fram ur jorden och vattnade marken — </v><v n="7">då formade Herren Gud människan av jord från marken och blåste in liv genom hennes näsborrar, så att hon blev en levande varelse. </v><v n="8">Och Herren Gud planterade en trädgård österut, i Eden, och satte där människan som han hade format. </v><v n="9">Herren Gud lät alla slags träd växa upp ur marken, sådana som var ljuvliga att se på och goda att äta av. Mitt i trädgården stod livets träd och trädet som ger kunskap om gott och ont.
</v><v n="10">En flod rinner upp i Eden och bevattnar trädgården. Sedan delar den sig i fyra armar. </v><v n="11">Den första heter Pishon, den flyter kring Havila, ett land där det finns guld. </v><v n="12">Guldet i det landet är fint, och där finns också bdelliumharts och onyxsten. </v><v n="13">Den andra floden heter Gichon, den flyter kring Kush. </v><v n="14">Den tredje floden heter Tigris, den rinner öster om Assyrien. Den fjärde floden är Eufrat.
</v><v n="15">Herren Gud tog människan och satte henne i Edens trädgård att bruka och vårda den. </v><v n="16">Herren Gud gav detta bud: »Du får äta av alla träd i trädgården </v><v n="17">utom av trädet som ger kunskap om gott och ont. Den dag du äter av det trädet skall du dö.«
</v><v n="18">Herren Gud sade: »Det är inte bra att mannen är ensam. Jag skall ge honom någon som kan vara honom till hjälp.« </v><v n="19">Så formade Herren Gud av jord alla markens djur och alla himlens fåglar och förde fram dem till mannen för att se vad han skulle kalla dem. Varje levande varelse fick det namn som mannen gav den. </v><v n="20">Mannen gav namn åt all boskap, alla himlens fåglar och alla vilda djur. Men han fann inte någon som kunde vara honom till hjälp. </v><v n="21">Då försänkte Herren Gud mannen i dvala, och när han sov tog Gud ett av hans revben och fyllde igen hålet med kött. </v><v n="22">Av revbenet som han hade tagit från mannen byggde Herren Gud en kvinna och förde fram henne till mannen. </v><v n="23">Då sade mannen:
»Den här gången är det ben av mina ben,
kött av mitt kött.
Kvinna skall hon heta,
av man är hon tagen.«
</v><v n="24">Det är därför en man lämnar sin far och mor för att leva med sin hustru, och de blir ett.</v><v n="25">Både mannen och kvinnan var nakna, och de kände ingen blygsel inför varandra.
</v></c><c n="3">
<v n="1">Ormen var listigast av alla vilda djur som Herren Gud hade gjort. Den frågade kvinnan: »Har Gud verkligen sagt att ni inte får äta av något träd i trädgården?« </v><v n="2">Kvinnan svarade: »Vi får äta frukt från träden, </v><v n="3">men om frukten från trädet mitt i trädgården har Gud sagt: Ät den inte och rör den inte! Gör ni det kommer ni att dö.« </v><v n="4">Ormen sade: »Ni kommer visst inte att dö. </v><v n="5">Men Gud vet att den dag ni äter av frukten öppnas era ögon, och ni blir som gudar med kunskap om gott och ont.« </v><v n="6">Kvinnan såg att trädet var gott att äta av: det var en fröjd för ögat och ett härligt träd, eftersom det skänkte vishet. Och hon tog av frukten och åt. Hon gav också till sin man, som var med henne, och han åt. </v><v n="7">Då öppnades deras ögon, och de såg att de var nakna. Och de fäste ihop fikonlöv och band dem kring höfterna.
</v><v n="8">De hörde Herren Gud vandra i trädgården i den svala kvällsvinden. Då gömde sig mannen och kvinnan bland träden för Herren Gud. </v><v n="9">Men Herren Gud ropade på mannen: »Var är du?« </v><v n="10">Han svarade: »Jag hörde dig komma i trädgården och blev rädd, eftersom jag är naken, och så gömde jag mig.« </v><v n="11">Herren Gud sade: »Vem har talat om för dig att du är naken? Har du ätit av trädet som jag förbjöd dig att äta av?« </v><v n="12">Mannen svarade: »Kvinnan som du har ställt vid min sida, hon gav mig av trädet, och jag åt.« </v><v n="13">Då sade Herren Gud till kvinnan: »Vad är det du har gjort?« Hon svarade: »Ormen lurade mig, och jag åt.«
</v><v n="14">Då sade Herren Gud till ormen:
»Du som gjorde detta,
förbannad skall du vara,
utstött från boskapen och de vilda djuren.
På din buk skall du kräla
och jord skall du äta så länge du lever.
</v><v n="15">Jag skall väcka fiendskap mellan dig och kvinnan,
mellan din avkomma och hennes:
de skall trampa på ditt huvud
och du skall hugga dem i hälen.«
</v><v n="16">Till kvinnan sade han:
»Stor skall jag göra din möda
när du är havande,
med smärta skall du föda dina barn.
Din man skall du åtrå,
och han skall råda över dig.«
</v><v n="17">Till mannen sade han:
»Du som lyssnade till din hustru
och åt av trädet som jag förbjöd dig att äta av,
förbannad skall marken vara för din skull.
Med möda skall du hämta din näring från den
så länge du lever,
</v><v n="18">törne och tistel skall den ge dig.
Du skall äta av växterna på marken,
</v><v n="19">du skall slita för ditt bröd i ditt anletes svett
tills du vänder åter till jorden.
Ty av den är du tagen,
jord är du och jord skall du åter bli.«
</v><v n="20">Mannen gav sin hustru namnet Eva, ty hon blev moder till alla som lever. </v><v n="21">Herren Gud gjorde kläder av skinn åt mannen och kvinnan och klädde dem.
</v><v n="22">Herren Gud sade: »Människan har blivit som en av oss, med kunskap om gott och ont. Nu får hon inte plocka och äta också av livets träd, så att hon lever för alltid.« </v><v n="23">Och Herren Gud förvisade människan från Edens trädgård och lät henne bruka jorden varav hon var tagen. </v><v n="24">Han drev ut människan, och öster om Edens trädgård satte han keruberna och det ljungande svärdet att vakta vägen till livets träd.
</v></c><c n="4">
<v n="1">Mannen låg med sin hustru Eva, och hon blev havande och födde Kain. »Jag har gett liv åt en man, med Herrens hjälp«, sade hon. </v><v n="2">Därefter födde hon Abel, Kains bror.
Abel var herde och Kain brukade jorden. </v><v n="3">En gång frambar Kain en offergåva till Herren av markens gröda. </v><v n="4">Abel frambar också en gåva och offrade de fetaste delarna av de förstfödda djuren i sin hjord. Herren såg med välvilja på Abel och hans gåva </v><v n="5">men inte på Kain och hans gåva. Då blev Kain vred, och han sänkte blicken. </v><v n="6">Herren sade till Kain: »Varför är du vred, och varför sänker du blicken? </v><v n="7">Om du handlar rätt vågar du ju lyfta blicken, men om du inte handlar rätt ligger synden vid dörren. Dig skall den åtrå, men du skall råda över den.«
</v><v n="8">Kain sade till sin bror Abel: »Kom med ut på fälten.« Där överföll han sin bror Abel och dödade honom.
</v><v n="9">Herren sade till Kain: »Var är din bror Abel?« Han svarade: »Det vet jag inte. Skall jag ta hand om min bror?« </v><v n="10">Herren sade: »Vad har du gjort? Din brors blod ropar till mig från marken. </v><v n="11">Förbannad skall du vara, bannlyst från marken som öppnat sin mun för att ta emot din brors blod, som du har utgjutit. </v><v n="12">Om du odlar marken skall den inte längre ge dig sin gröda. Rastlös och rotlös skall du vara på jorden.« </v><v n="13">Kain sade till Herren: »Mitt straff är för tungt att bära. </v><v n="14">Du driver mig bort från marken, bort ur din åsyn. Rastlös och rotlös kommer jag att vara på jorden. Vem som helst som möter mig kan döda mig.« </v><v n="15">Herren svarade honom: »Jag lovar att Kain skall bli hämnad sju gånger om, om någon dödar honom.« Och Herren satte ett tecken på Kain, för att han inte skulle bli dräpt av vem som helst som mötte honom. </v><v n="16">Och Kain drog bort, undan Herren, och slog sig ner i landet Nod, öster om Eden.</v><v n="17">Kain låg med sin hustru, och hon blev havande och födde Henok. Han byggde då en stad och kallade den Henok efter sin son. </v><v n="18">Henok fick en son, Irad, och Irad blev far till Mechujael, Mechujael blev far till Metushael och Metushael blev far till Lemek. </v><v n="19">Lemek tog sig två hustrur, den ena hette Ada, den andra hette Silla. </v><v n="20">Ada födde Javal, och han blev stamfar till dem som bor i tält och håller boskap. </v><v n="21">Hans bror hette Juval, och han blev stamfar till alla som spelar lyra och flöjt. </v><v n="22">Också Silla födde en son, Tuval Kain, stamfar till alla kopparsmeder och järnsmeder. Tuval Kain hade en syster, Naama.
</v><v n="23">Lemek sade till sina hustrur:
»Ada och Silla, lyssna till mig,
Lemeks hustrur, hör mina ord.
Jag dödar en man för ett sår,
en yngling för en skråma.
</v><v n="24">Kain blir hämnad sju gånger om,
Lemek sjuttiosju.«</v><v n="25">Åter låg Adam med sin hustru, och hon födde en son. Hon gav honom namnet Set, »ty«, sade hon, »Gud har skänkt mig ett nytt barn i stället för Abel, som Kain dödade«. </v><v n="26">Också Set fick en son, och han gav honom namnet Enosh.
Det var vid denna tid man började åkalla Herren.
</v></c><c n="5">
<v n="1">Detta är Adams släkttavla. Då Gud skapade människan gjorde han henne lik Gud. </v><v n="2">Som man och kvinna skapade han dem. Han välsignade dem och gav dem namnet människa när de skapades.
</v><v n="3">När Adam var 130 år fick han en son som liknade honom och var hans avbild; han gav honom namnet Set. </v><v n="4">Efter Sets födelse levde Adam 800 år och fick söner och döttrar. </v><v n="5">Adams hela livstid blev 930 år; sedan dog han.
</v><v n="6">När Set var 105 år blev han far till Enosh. </v><v n="7">Efter Enoshs födelse levde Set 807 år och fick söner och döttrar. </v><v n="8">Sets hela livstid blev 912 år; sedan dog han.
</v><v n="9">När Enosh var 90 år blev han far till Kenan. </v><v n="10">Efter Kenans födelse levde Enosh 815 år och fick söner och döttrar. </v><v n="11">Enoshs hela livstid blev 905 år; sedan dog han.
</v><v n="12">När Kenan var 70 år blev han far till Mahalalel. </v><v n="13">Efter Mahalalels födelse levde Kenan 840 år och fick söner och döttrar. </v><v n="14">Kenans hela livstid blev 910 år; sedan dog han.
</v><v n="15">När Mahalalel var 65 år blev han far till Jered. </v><v n="16">Efter Jereds födelse levde Mahalalel 830 år och fick söner och döttrar. </v><v n="17">Mahalalels hela livstid blev 895 år; sedan dog han.
</v><v n="18">När Jered var 162 år blev han far till Henok. </v><v n="19">Efter Henoks födelse levde Jered 800 år och fick söner och döttrar. </v><v n="20">Jereds hela livstid blev 962 år; sedan dog han.
</v><v n="21">När Henok var 65 år blev han far till Metushelach. </v><v n="22">Efter Metushelachs födelse levde Henok 300 år och fick söner och döttrar. </v><v n="23">Henoks hela livstid blev 365 år. </v><v n="24">Henok levde i gemenskap med Gud. Sedan fanns han inte mer, ty Gud tog honom härifrån.
</v><v n="25">När Metushelach var 187 år blev han far till Lemek. </v><v n="26">Efter Lemeks födelse levde Metushelach 782 år och fick söner och döttrar. </v><v n="27">Metushelachs hela livstid blev 969 år; sedan dog han.
</v><v n="28">När Lemek var 182 år fick han en son. </v><v n="29">Han gav honom namnet Noa, »ty«, sade han, »denne skall ge oss lättnad i vårt arbete och vår möda när vi brukar jorden som Herren har förbannat«. </v><v n="30">Efter Noas födelse levde Lemek 595 år och fick söner och döttrar. </v><v n="31">Lemeks hela livstid blev 777 år; sedan dog han.
</v><v n="32">När Noa hade levt i 500 år blev han far till Sem, Ham och Jafet.
</v></c><c n="6"><v n="1">När människorna nu började bli talrika på jorden och döttrar föddes åt dem, </v><v n="2">såg gudaväsendena att människornas döttrar var vackra, och dem de tyckte bäst om tog de till hustrur. </v><v n="3">Då sade Herren: »Min livsande skall inte bli kvar i människan för alltid — hon är dock av kött. Hennes livstid skall vara 120 år.«
</v><v n="4">På den tiden — och även senare — när gudaväsendena låg med människornas döttrar och fick barn med dem, fanns det jättar på jorden. Detta var urtidens hjältar, och deras rykte var stort. </v><v n="5">Herren såg att ondskan på jorden var stor; människornas uppsåt och tankar var alltid och alltigenom onda. </v><v n="6">Då ångrade Herren bittert att han hade gjort människor på jorden. </v><v n="7">Herren sade: »Människorna som jag har skapat skall jag utplåna från jordens yta, och med dem alla fyrfotadjur, kräldjur och himlens fåglar. Jag ångrar att jag gjorde dem.« </v><v n="8">Men Noa hade vunnit Herrens välvilja.
</v><v n="9">Detta är berättelsen om Noa och hans släkt. Noa, som levde i denna tid, var en oförvitlig och rättfärdig man; han levde i gemenskap med Gud. </v><v n="10">Noa fick tre söner, Sem, Ham och Jafet. </v><v n="11">Men inför Guds ögon blev jorden alltmer fördärvad och full av våld. </v><v n="12">Gud såg att jorden var fördärvad, eftersom allt vad människorna gjorde på jorden var fördärvligt. </v><v n="13">Han sade till Noa: »Jag har bestämt att jag skall göra slut på alla människor, ty de har fyllt jorden med våld. Jag skall förgöra både dem och jorden. </v><v n="14">Bygg dig en ark av goferträ och inred den med olika rum. Bestryk den både invändigt och utvändigt med jordbeck. </v><v n="15">Så skall du göra arken: den skall vara 150 meter lång, 25 meter bred och 15 meter hög, </v><v n="16">och du skall göra ett tak på den med en halv meters resning. Ingången till arken skall du göra på ena sidan, och du skall bygga den i tre våningar. </v><v n="17">Jag skall nu låta floden översvämma jorden och förgöra alla levande varelser under himlen. Allting på jorden skall gå under. </v><v n="18">Men med dig vill jag upprätta ett förbund. Du skall gå in i arken tillsammans med dina söner, din hustru och dina sonhustrur, </v><v n="19">och av allt som lever, av alla varelser, skall du föra in i arken ett par, hane och hona, av varje art, så att de kan överleva tillsammans med dig. </v><v n="20">Av de olika arterna av fåglar, fyrfotadjur och markens kräldjur skall ett par av varje komma till dig, så att de kan överleva. </v><v n="21">Du skall lägga upp förråd av all slags föda, så att ni har att äta, du själv och alla de andra.« </v><v n="22">Noa gjorde i allt så som Gud hade befallt honom att göra.
</v></c><c n="7">
<v n="1">Herren sade till Noa: »Gå in i arken, du och hela din familj. Ty jag har funnit att du ensam är rättfärdig inför mig i denna tid. </v><v n="2">Av alla rena fyrfotadjur skall du ta med dig sju par av varje art, hanar och honor, och av alla djur som inte är rena skall du ta ett par, hane och hona — </v><v n="3">också av himlens fåglar sju par av varje art, hanar och honor — så att de kan överleva på jorden. </v><v n="4">Om sju dagar skall jag låta det regna på jorden i fyrtio dagar och fyrtio nätter, och jag skall utplåna från jordens yta allt som finns till, allt som jag har gjort.« </v><v n="5">Noa gjorde i allt så som Herren hade befallt honom.
</v><v n="6">Noa var 600 år när floden översvämmade jorden. </v><v n="7">Då gick Noa in i arken tillsammans med sina söner, sin hustru och sina sonhustrur för att rädda sig undan flodens vatten. </v><v n="8">Av de rena fyrfotadjuren och av de fyrfotadjur som inte är rena, av fåglarna och av allt det som krälar på marken </v><v n="9">kom ett par av varje art in till Noa i arken, hane och hona, så som Gud hade befallt Noa. </v><v n="10">Efter sju dagar kom flodens vatten över jorden.
</v><v n="11">Det år då Noa blev 600 år, den sjuttonde dagen i andra månaden, den dagen bröt alla det stora djupets källor fram och himlens dammluckor öppnades, </v><v n="12">och regnet strömmade ner över jorden i fyrtio dagar och fyrtio nätter. </v><v n="13">Just den dagen gick Noa och hans söner Sem, Ham och Jafet in i arken, och med dem Noas hustru och hans tre sonhustrur, </v><v n="14">vidare alla de olika arterna av vilda djur och boskap, de olika arterna av det som krälar på jorden och av det som flyger, både fåglar och alla andra djur med vingar. </v><v n="15">Alla kom de in till Noa i arken, ett par av alla levande varelser. </v><v n="16">De kom, hanar och honor av alla slags djur, så som Gud hade befallt Noa. Och Herren stängde igen om honom.
</v><v n="17">Då kom floden över jorden. Den varade i fyrtio dagar, och det kom så mycket vatten att arken lyftes och flöt över jorden. </v><v n="18">Vattnet steg högt över jorden, och arken drev på vattnet. </v><v n="19">Allt högre steg vattnet över jorden, tills det täckte även de högsta bergen under himlen. </v><v n="20">Vattnet steg mer än sju meter över bergen. </v><v n="21">Hela myllret av varelser på jorden gick under: fåglar, boskap och vilda djur, allt liv som jorden vimlade av, och alla människor. </v><v n="22">Allt som levde och andades dog, alla varelser som levde på land. </v><v n="23">Herren utplånade allt som fanns till på jorden, människor och fyrfotadjur, kräldjur och himlens fåglar: allt utplånades från jorden. Kvar blev bara Noa och de som var med honom i arken. </v><v n="24">Vattnet fortsatte att stiga över jorden i 150 dagar.
</v></c><c n="8">
<v n="1">Då tänkte Gud på Noa och alla de vilda och tama djur som var med honom i arken. Han lät en vind blåsa över jorden och vattnet började sjunka undan. </v><v n="2">Djupets källor och himlens dammluckor stängdes till, regnet hejdades </v><v n="3">och vattnet drog sig efter hand bort från jorden. Efter de 150 dagarna började vattnet minska. </v><v n="4">På sjuttonde dagen i sjunde månaden blev arken stående på Araratbergen. </v><v n="5">Vattnet fortsatte hela tiden att minska, och när den tionde månaden kom, på första dagen i månaden, blev bergens toppar synliga.
</v><v n="6">Efter fyrtio dagar öppnade Noa ett fönster som han hade gjort på arken </v><v n="7">och släppte ut en korp. Den flög fram och åter till dess vattnet torkat upp på jorden. </v><v n="8">Sedan släppte han ut en duva för att se om vattnet hade sjunkit undan från marken. </v><v n="9">Men duvan fann ingen plats där den kunde vila utan återvände till honom i arken, eftersom det stod vatten över hela jorden. Då sträckte Noa ut handen och tog in duvan till sig i arken. </v><v n="10">Han väntade sju dagar till, sedan släppte han ut duvan ur arken ännu en gång. </v><v n="11">Om kvällen kom den tillbaka till honom, och då hade den ett friskt blad från ett olivträd i näbben. Då förstod Noa att vattnet hade sjunkit undan från jorden. </v><v n="12">Han väntade sju dagar till, sedan släppte han ut duvan igen, och nu kom den inte mer tillbaka till honom.
</v><v n="13">I Noas sexhundraförsta år, på första dagen i första månaden, hade vattnet torkat bort på jorden, och när Noa lyfte undan taket på arken fick han se att marken hade torkat upp. </v><v n="14">På tjugosjunde dagen i andra månaden var jorden torr. </v><v n="15">Då sade Gud till Noa: </v><v n="16">»Gå ut ur arken tillsammans med din hustru, dina söner och sonhustrur. </v><v n="17">Alla de djur av alla slag som du har hos dig, fåglar, fyrfotadjur och alla kräldjur som finns på jorden, skall du ta med dig ut, och det skall bli ett myller av dem på jorden; de skall vara fruktsamma och föröka sig.« </v><v n="18">Och Noa gick ut ur arken tillsammans med sina söner och sin hustru och sina sonhustrur. </v><v n="19">Alla fyrfotadjur och kräldjur och fåglar, allt som myllrar på jorden, gick ut ur arken, den ena arten efter den andra.
</v><v n="20">Noa byggde ett altare åt Herren. Han tog fyrfotadjur och fåglar av alla rena arter och offrade dem som brännoffer på altaret. </v><v n="21">Och Herren kände den blidkande lukten, och han sade till sig själv: »Aldrig mer skall min förbannelse drabba marken för människans skull, för att hon alltifrån ungdomen har ett ont uppsåt. Jag skall aldrig mer förgöra allt levande, så som jag nu har gjort.
</v><v n="22">Så länge jorden består
skall sådd och skörd, köld och värme,
sommar och vinter, dag och natt
aldrig upphöra att skifta.«
</v></c><c n="9">
<v n="1">Gud välsignade Noa och hans söner och sade till dem: »Var fruktsamma och föröka er och uppfyll jorden. </v><v n="2">Alla markens djur och alla himlens fåglar skall känna skräck och fruktan för er. Över dem och över allt som krälar på jorden och över alla fiskar i havet ger jag er makt. </v><v n="3">Allt som lever och rör sig skall vara er föda; allt detta ger jag er så som jag gav er de gröna örterna. </v><v n="4">Men kött som har liv, det vill säga blod, i sig får ni inte äta. </v><v n="5">Och för ert eget blod skall jag kräva vedergällning. Jag skall utkräva den av varje djur, och av varje människa skall jag kräva vedergällning, om hon dödar en annan människa.
</v><v n="6">Den som utgjuter människoblod,
hans blod skall utgjutas av människor,
ty Gud gjorde människan till sin avbild.
</v><v n="7">Var fruktsamma och föröka er,
bli en myllrande mängd på jorden
och härska över den.«
</v><v n="8">Gud sade till Noa och hans söner: </v><v n="9">»Jag upprättar nu ett förbund med er och era efterkommande </v><v n="10">och med alla levande varelser som finns hos er, fåglar, boskap och alla vilda djur, alla som gick ut ur arken. </v><v n="11">Jag skall upprätthålla mitt förbund med er: aldrig mer skall det hända att alla varelser utplånas av flodens vatten, aldrig mer skall en flod ödelägga jorden.«
</v><v n="12">Gud sade: »Detta är tecknet för det förbund jag instiftar mellan mig och er och alla levande varelser ni har med er, för alla kommande släktled: </v><v n="13">min båge ställer jag bland molnen. Den skall vara tecknet för förbundet mellan mig och jorden. </v><v n="14">När jag hopar moln över jorden och bågen blir synlig bland molnen, </v><v n="15">då skall jag tänka på mitt förbund, förbundet mellan mig och er och alla levande varelser av alla slag, och aldrig mer skall vattnet bli till en flod som utplånar alla varelser. </v><v n="16">När bågen står bland molnen skall jag se den och tänka på det eviga förbundet mellan Gud och alla levande varelser av alla slag på jorden.« </v><v n="17">Och Gud sade till Noa: »Detta är tecknet för det förbund som jag upprättar mellan mig och alla varelser på jorden.«
</v><v n="18">Noas söner, de som gick ut ur arken, var Sem, Ham och Jafet. Ham var far till Kanaan. </v><v n="19">Dessa tre var Noas söner, och från dem härstammar alla människor på hela jorden.</v><v n="20">Noa var åkerbrukare, han var den förste som anlade en vingård. </v><v n="21">När han drack av vinet blev han berusad och låg naken i sitt tält. </v><v n="22">Och Ham, Kanaans far, såg sin far ligga där blottad och gick ut och berättade det för sina bröder. </v><v n="23">Då tog Sem och Jafet en mantel, lade den på sina axlar och gick baklänges in och höljde över sin far; de vände bort ansiktet, så att de inte skulle se sin far blottad. </v><v n="24">När Noa sedan vaknade upp ur ruset och fick veta vad hans yngste son hade gjort honom </v><v n="25">sade han:
»Förbannad skall Kanaan vara
och den uslaste slav åt sina bröder.«
</v><v n="26">Och han sade:
»Lovad vare Herren, Sems Gud!
Kanaan skall vara deras slav.
</v><v n="27">Må Gud låta Jafet växa
och bo tillsammans med Sem.
Kanaan skall vara deras slav.«
</v><v n="28">Efter floden levde Noa 350 år. </v><v n="29">Noas hela livstid blev 950 år; sedan dog han.
</v></c><c n="10">
<v n="1">Detta är släkttavlan för Noas söner, Sem, Ham och Jafet. De fick söner efter floden. </v><v n="2">Jafets söner var Gomer, Magog, Madaj, Javan, Tuval, Meshek och Tiras. </v><v n="3">Gomers söner var Ashkenas, Rifat och Togarma. </v><v n="4">Javans söner var Elisha och Tarshish, kitteerna och rodaneerna. </v><v n="5">Från dem kom folken som spred sig till öarna och kustlandet, vart och ett i sitt land och med sitt språk, i olika stammar och folk.
</v><v n="6">Hams söner var Kush, Misrajim, Put och Kanaan. </v><v n="7">Kushs söner var Seba, Havila, Savta, Ragma och Savteka. Ragmas söner var Saba och Dedan.
</v><v n="8">Kush blev far till Nimrod, som var den förste härskaren på jorden. </v><v n="9">Han var en väldig jägare inför Herren; det är därför man säger »som Nimrod, en väldig jägare inför Herren«. </v><v n="10">Hans rike omfattade från början Babel, Erek, Ackad och Kalne i Shinar. </v><v n="11">Från detta land kom han till Assyrien och byggde Nineve, Rechovot Ir, Kelach </v><v n="12">och Resen mellan Nineve och Kelach; det är den stora staden.
</v><v n="13">Misrajim blev far till ludeerna, anameerna, lehaveerna, naftucheerna, </v><v n="14">patruseerna, kaslucheerna, från vilka filisteerna härstammar, och kaftoreerna.
</v><v n="15">Kanaan blev far till Sidon, den förstfödde, och till Het, </v><v n="16">till jevuseerna, amoreerna, girgasheerna, </v><v n="17">hiveerna, arkeerna, sineerna, </v><v n="18">arvadeerna, semareerna och hamateerna. Sedan utbredde sig de kanaaneiska stammarna, </v><v n="19">så att deras område sträckte sig från Sidon fram till Gerar och ända bort till Gaza, vidare fram till Sodom och Gomorra, Adma och Sevojim, ända bort till Lasha. </v><v n="20">Detta var Hams söner, stam för stam och språk för språk, land efter land och folk efter folk.
</v><v n="21">Också Sem, Jafets äldste bror, fick söner. Han blev stamfar till alla Evers ättlingar. </v><v n="22">Sems söner var Elam, Assur, Arpakshad, Lud och Aram. </v><v n="23">Arams söner var Us, Hul, Geter och Mash. </v><v n="24">Arpakshad blev far till Shelach och Shelach till Ever. </v><v n="25">Ever fick två söner. Den ene hette Peleg, ty på hans tid delades jorden upp. Hans bror hette Joktan. </v><v n="26">Joktan blev far till Almodad, Shelef, Hasarmavet, Jerach, </v><v n="27">Hadoram, Usal, Dikla, </v><v n="28">Oval, Avimael, Saba, </v><v n="29">Ofir, Havila och Jovav. Alla dessa var Joktans söner. </v><v n="30">De hade sina boplatser från Mesha fram till Sefar, bergsområdet i öster. </v><v n="31">Detta var Sems söner, stam för stam och språk för språk, land efter land och folk efter folk.
</v><v n="32">Detta var Noas söners stammar efter deras härkomst, folk för folk. Från dem har folken spritts ut över jorden, efter floden.
</v></c><c n="11">
<v n="1">Hela jorden hade samma språk och samma ord. </v><v n="2">När människorna flyttade österut fann de en dal i Shinar där de bosatte sig. </v><v n="3">»Nu skall vi slå tegel och bränna det«, sade de till varandra. De använde tegel som byggsten, och som murbruk använde de beck. </v><v n="4">De sade: »Låt oss bygga en stad, med ett torn som når ända upp i himlen. Vårt namn blir känt, och vi slipper vara skingrade över hela jorden.«
</v><v n="5">Då steg Herren ner för att se staden och tornet som människorna byggde. </v><v n="6">Herren sade: »De är ett enda folk och har alla samma språk. Detta är bara början. Nu är ingenting omöjligt för dem, vad de än föresätter sig. </v><v n="7">Låt oss stiga ner och skapa förvirring i deras språk, så att den ene inte förstår vad den andre säger.« </v><v n="8">Och Herren skingrade dem från denna plats ut över hela jorden, och de slutade att bygga på staden. </v><v n="9">Därför kallas den Babel, ty där skapade Herren språkförbistringen på jorden, och därifrån skingrade han människorna ut över hela jorden.</v><v n="10">Detta är Sems släkttavla. Sem hade levt i 100 år när han blev far till Arpakshad, två år efter floden. </v><v n="11">Efter Arpakshads födelse levde Sem 500 år och fick söner och döttrar.
</v><v n="12">Arpakshad var 35 år när han blev far till Shelach. </v><v n="13">Efter Shelachs födelse levde Arpakshad 403 år och fick söner och döttrar.
</v><v n="14">Shelach var 30 år när han blev far till Ever. </v><v n="15">Efter Evers födelse levde Shelach 403 år och fick söner och döttrar.
</v><v n="16">När Ever var 34 år blev han far till Peleg. </v><v n="17">Efter Pelegs födelse levde Ever 430 år och fick söner och döttrar.
</v><v n="18">När Peleg var 30 år blev han far till Regu. </v><v n="19">Efter Regus födelse levde Peleg 209 år och fick söner och döttrar.
</v><v n="20">När Regu var 32 år blev han far till Serug. </v><v n="21">Efter Serugs födelse levde Regu 207 år och fick söner och döttrar.
</v><v n="22">När Serug var 30 år blev han far till Nachor. </v><v n="23">Efter Nachors födelse levde Serug 200 år och fick söner och döttrar.
</v><v n="24">När Nachor var 29 år blev han far till Terach. </v><v n="25">Efter Terachs födelse levde Nachor 119 år och fick söner och döttrar.
</v><v n="26">När Terach var 70 år blev han far till Abram, Nachor och Haran.</v><v n="27">Detta är berättelsen om Terachs släkt. Terach blev far till Abram, Nachor och Haran, och Haran blev far till Lot. </v><v n="28">Haran dog medan hans far Terach ännu levde i sitt hemland, i Ur i Kaldeen. </v><v n="29">Abram och Nachor tog sig hustrur: Abrams hustru hette Saraj, Nachors hustru hette Milka, dotter till Haran, som var far till Milka och Jiska. </v><v n="30">Saraj var ofruktsam; hon hade inga barn.
</v><v n="31">Terach tog med sig sin son Abram, sin sonson Lot, Harans son, och sin svärdotter Saraj, hustrun till hans son Abram, och lämnade tillsammans med dessa Ur i Kaldeen för att utvandra till Kanaan. Men när de kom till Harran slog de sig ner där. </v><v n="32">Terachs livstid blev 205 år; Terach dog i Harran.
</v></c><c n="12">
<v n="1">Herren sade till Abram: »Lämna ditt land, din släkt och ditt hem, och gå till det land som jag skall visa dig. </v><v n="2">Jag skall göra dig till ett stort folk, jag skall välsigna dig och göra ditt namn så stort att det skall brukas när man välsignar. </v><v n="3">Jag skall välsigna dem som välsignar dig, och den som smädar dig skall jag förbanna. Och alla folk på jorden skall önska sig den välsignelse som du har fått.«
</v><v n="4">Abram bröt upp, som Herren hade befallt, och Lot följde med honom. Abram var 75 år när han lämnade Harran. </v><v n="5">Han tog med sig sin hustru Saraj och sin brorson Lot, all egendom och alla slavar som de hade förvärvat i Harran. Så började de sin vandring mot Kanaan.
När de kom fram till Kanaan </v><v n="6">fortsatte de in i landet, ända till den heliga platsen vid Shekem, till Orakelterebinten. På den tiden bodde kanaaneerna i landet. </v><v n="7">Herren uppenbarade sig för Abram och sade: »Åt dina ättlingar skall jag ge detta land.« Abram byggde där ett altare åt Herren, som hade uppenbarat sig för honom. </v><v n="8">Därifrån fortsatte han till bergen öster om Betel och slog läger så att han hade Betel i väster och Aj i öster. Där byggde han ett altare åt Herren och åkallade honom. </v><v n="9">Sedan flyttade Abram längre och längre ner mot Negev.</v><v n="10">Det blev hungersnöd i landet. Den blev så svår att Abram måste bege sig till Egypten för att bo där en tid. </v><v n="11">När han var nästan framme sade han till sin hustru Saraj: »Du är ju en vacker kvinna. </v><v n="12">När egypterna får se dig och förstår att du är min hustru dödar de mig och låter dig leva. </v><v n="13">Säg därför att du är min syster, så kommer allt att gå mig väl tack vare dig, och jag får leva.«
</v><v n="14">När Abram kom till Egypten såg egypterna att Saraj var en mycket vacker kvinna. </v><v n="15">Också faraos hovmän såg henne och prisade hennes skönhet inför sin herre, och så blev hon förd till faraos hov. </v><v n="16">Abram behandlades väl tack vare henne: han fick får och kor, slavar och slavinnor, åsnor och kameler.
</v><v n="17">Men Herren lät svåra plågor drabba farao och hans hov för Sarajs, Abrams hustrus, skull. </v><v n="18">Då kallade farao till sig Abram och sade: »Vad är det du har gjort mot mig? Varför talade du inte om för mig att hon var din hustru? </v><v n="19">Varför sade du att hon var din syster, så att jag tog henne till hustru? Här har du din hustru. Ta henne och gå!« </v><v n="20">Och farao befallde sina män att föra Abram ut ur landet med hans hustru och allt han ägde.
</v></c><c n="13">
<v n="1">Abram bröt upp från Egypten med sin hustru och allt han ägde och begav sig till Negev. Lot följde med honom. </v><v n="2">Abram var nu mycket rik, han ägde boskap och silver och guld. </v><v n="3">Han flyttade från lägerplats till lägerplats och kom från Negev till Betel, till det ställe mellan Betel och Aj där han förut haft sitt läger </v><v n="4">och där han den gången hade rest ett altare. Där åkallade han Herren.
</v><v n="5">Också Lot, som vandrade tillsammans med Abram, hade får och kor och tält. </v><v n="6">Landet räckte inte till för dem båda; de hade så mycket boskap att de inte kunde bo på samma plats, </v><v n="7">och det uppstod stridigheter mellan Abrams herdar och Lots. (På den tiden bodde kanaaneerna och perisseerna i landet.) </v><v n="8">Då sade Abram till Lot: »Inte skall det råda osämja mellan mig och dig eller mellan mina herdar och dina. Vi är ju av samma släkt. </v><v n="9">Ligger inte hela landet öppet för dig? Gå du din egen väg. Går du åt vänster så går jag åt höger, och går du åt höger så går jag åt vänster.« </v><v n="10">Lot såg ut över Jordanslätten, han såg hur vattenrik hela trakten var. Ända fram mot Soar var den som Herrens trädgård, som Egyptens land. Detta var innan Herren ödelade Sodom och Gomorra. </v><v n="11">Och Lot valde Jordanslätten och flyttade österut. Så skildes de från varandra. </v><v n="12">Sedan bodde Abram i Kanaan och Lot i städerna på Jordanslätten. Lot hade sina tältplatser ända bort mot Sodom. </v><v n="13">Människorna i Sodom var onda och syndade svårt mot Herren.</v><v n="14">När Abram och Lot hade skilts åt sade Herren till Abram: »Se dig omkring från den plats där du står, åt norr och söder, öster och väster. </v><v n="15">Hela det land som du ser skall jag ge åt dig och dina ättlingar för all framtid. </v><v n="16">Jag skall låta dina ättlingar bli som stoftkornen på jorden: kan någon räkna dem, skall också dina ättlingar kunna räknas. </v><v n="17">Vandra genom landet i hela dess längd och bredd, ty åt dig skall jag ge det.«
</v><v n="18">Och Abram flyttade sina tält och kom till Mamres lund vid Hebron. Där slog han sig ner, och där byggde han ett altare åt Herren.
</v></c><c n="14">
<v n="1">På den tid då Amrafel var kung av Shinar, Arjok kung av Ellasar, Kedorlaomer kung av Elam och Tidal kung av Gojim, </v><v n="2">började dessa kungar krig mot Bera, kungen i Sodom, Birsha, kungen i Gomorra, Shinav, kungen i Adma, Shemever, kungen i Sevojim, och mot kungen i Bela, det nuvarande Soar. </v><v n="3">Då förenade dessa sina styrkor i Siddimdalen, där nu Döda havet ligger. </v><v n="4">I tolv år hade de lytt under Kedorlaomer, men under det trettonde hade de gjort uppror. </v><v n="5">Under det fjortonde året kom Kedorlaomer och de kungar som var i förbund med honom och besegrade refaeerna i Ashterot Karnajim, suseerna i Ham och emeerna i Shave Kirjatajim. </v><v n="6">Horeerna slog de i deras bergland Seir och fördrev dem ända till El Paran som ligger vid öknen. </v><v n="7">På återvägen kom de till En Mishpat, det nuvarande Kadesh, och erövrade hela amalekiternas område. De slog också amoreerna som bodde i Haseson Tamar.
</v><v n="8">Då drog kungen i Sodom ut tillsammans med kungen i Gomorra, kungen i Adma, kungen i Sevojim och kungen i Bela, det nuvarande Soar, och de ordnade sina styrkor till strid i Siddimdalen, </v><v n="9">mot Kedorlaomer, kungen av Elam, Tidal, kungen av Gojim, Amrafel, kungen av Shinar, och Arjok, kungen av Ellasar: fem kungar mot fyra. </v><v n="10">Men Siddimdalen var full av asfaltgropar, och när kungen i Sodom och kungen i Gomorra tvangs att fly föll de ner i dem. De övriga flydde upp i bergen. </v><v n="11">Segrarna tog all egendom och alla livsmedelsförråd i Sodom och Gomorra och drog bort.
</v><v n="12">När de drog bort tog de med sig Lot, Abrams brorson, och allt han ägde. Lot bodde då i Sodom. </v><v n="13">Men en av dem som hade sluppit undan kom och berättade vad som hänt för hebrén Abram, som bodde vid amorén Mamres lund. Mamre och hans bröder Eshkol och Aner var i förbund med Abram. </v><v n="14">När Abram hörde att hans brorson var tillfångatagen mönstrade han sina vapenföra män, de slavar som var födda hos honom, 318 man, och förföljde kungarna ända till Dan. </v><v n="15">Där delade han och hans män upp sig och överföll dem under natten, de slog dem och förföljde dem ända till Hova norr om Damaskus. </v><v n="16">Så tog Abram tillbaka allt byte; också sin brorson Lot och hans egendom tog han tillbaka, likaså kvinnorna och de andra fångarna.</v><v n="17">När Abram hade slagit Kedorlaomer och de kungar som var i förbund med honom kom han på återvägen till Shavedalen, den nuvarande Kungadalen. Där kom kungen av Sodom honom till mötes.
</v><v n="18">Melkisedek, kungen i Salem, kom ut med bröd och vin; han var präst åt Gud den Högste, </v><v n="19">och han välsignade Abram:
»Välsignad vare Abram av Gud den Högste,
himlens och jordens skapare.
</v><v n="20">Välsignad vare Gud den Högste
som gav dina fiender i ditt våld.«
Och Abram lämnade honom tionde av allt.
</v><v n="21">Kungen av Sodom sade till Abram: »Ge mig folket och behåll själv bytet.« </v><v n="22">Abram svarade honom: »Jag lyfter min hand och svär vid Herren, Gud den Högste, himlens och jordens skapare: </v><v n="23">Aldrig skall jag ta så mycket som en tråd eller en skorem av det som är ditt. Aldrig skall du kunna säga att du har gjort Abram rik. </v><v n="24">Jag själv skall ingenting ha. Det räcker med det som mina män har förbrukat och den del som tillkommer mina följeslagare. Aner, Eshkol och Mamre skall ha sin del.«
</v></c><c n="15">
<v n="1">En tid därefter kom Herrens ord till Abram i en syn: »Var inte rädd, Abram! Jag är din sköld. Du skall bli rikt belönad.« </v><v n="2">Abram sade: »Herre, min Gud, vad är det du vill ge mig? Jag går ju bort barnlös [---].« </v><v n="3">Och han sade: »Du har inte låtit mig få några barn, och därför blir det min tjänare som ärver mig.« </v><v n="4">Men Herrens ord till honom löd: »Det blir inte han som ärver dig utan en av ditt eget blod.« </v><v n="5">Och Herren förde honom ut och sade: »Se upp mot himlen och räkna stjärnorna, om du kan! Så talrika skall dina ättlingar bli.« </v><v n="6">Abram trodde Herren, och därför räknade Herren honom som rättfärdig.
</v><v n="7">Herren sade till Abram: »Jag är Herren, som har fört dig från Ur i Kaldeen för att ge dig detta land som egendom.« </v><v n="8">Abram sade: »Herre, min Gud, hur skall jag veta att det blir min egendom?« </v><v n="9">Han svarade: »Hämta en treårig kviga, en treårig get och en treårig bagge, en turturduva och en ungduva!« </v><v n="10">Abram hämtade djuren, styckade dem i två delar och lade delarna mitt emot varandra, men fåglarna styckade han inte. </v><v n="11">Rovfåglar dök ner mot kropparna, men Abram jagade bort dem. </v><v n="12">Vid solnedgången föll Abram i dvala, och skräck överväldigade honom, ett stort mörker.
</v><v n="13">Herren sade till Abram: »Du skall veta att dina ättlingar kommer att bo i ett land som inte är deras och vara slavar och förtryckas i fyrahundra år. </v><v n="14">Men det folk vars slavar de blir skall jag döma, och därefter skall de dra ut med stora rikedomar. </v><v n="15">Du själv skall leva länge innan du går till dina fäder i frid och blir begravd. </v><v n="16">Efter tre generationer skall dina ättlingar återvända hit, först då har amoreerna fyllt sina synders mått.«
</v><v n="17">Solen gick ner och det blev mörkt. Då syntes ett rykande fyrfat och en flammande fackla som gick fram mellan köttstyckena. </v><v n="18">Herren slöt då detta förbund med Abram: »Åt dina ättlingar ger jag detta land, ända från Egyptens flod till den stora floden, Eufrat, </v><v n="19">keniternas, kenisseernas, kadmoneernas, </v><v n="20">hettiternas, perisseernas, refaeernas, </v><v n="21">amoreernas, kanaaneernas, girgasheernas och jevuseernas land.«
</v></c><c n="16">
<v n="1">Abrams hustru Saraj hade inte fött honom några barn. Hon hade en egyptisk slavflicka som hette Hagar, </v><v n="2">och en dag sade Saraj till Abram: »Herren har gjort mig ofruktsam. Gå till min slavflicka, kanske kan jag få barn genom henne.« Abram samtyckte, </v><v n="3">och så tog Saraj, Abrams hustru, sin egyptiska slavflicka Hagar och gav henne åt sin man. Abram hade då bott tio år i Kanaan. </v><v n="4">Abram låg med Hagar, och hon blev havande. Men när hon märkte att hon väntade barn började hon se ner på sin matmor. </v><v n="5">Då sade Saraj till Abram: »Denna skymf är ditt fel! Jag lade själv min slavflicka i din famn, men när hon märkte att hon väntade barn började hon se ner på mig. Herren må döma mellan mig och dig!« </v><v n="6">Abram svarade Saraj: »Du bestämmer själv över din slavflicka — gör vad du vill med henne!« Saraj bestraffade henne, men då rymde hon.
</v><v n="7">Herrens ängel fann henne vid en källa i öknen, källan på vägen till Shur. </v><v n="8">»Hagar«, sade han, »Sarajs slavflicka, varifrån kommer du och vart är du på väg?« Hon svarade: »Jag har rymt från min matmor Saraj.« </v><v n="9">Då sade han till henne: »Vänd tillbaka till din matmor och underkasta dig henne.« </v><v n="10">Och Herrens ängel sade: »Jag skall göra dina ättlingar mycket talrika, så talrika att ingen kan räkna dem.« </v><v n="11">Herrens ängel sade till henne:
»Du är havande och skall föda en son,
och du skall ge honom namnet Ismael,
ty Herren har hört din klagan.
</v><v n="12">Mer vildåsna än människa skall han vara,
han skall slåss mot alla och alla mot honom.
Öster om alla sina bröder skall han bo.«
</v><v n="13">Hagar gav Herren, som hade talat till henne, ett namn: »Du är Seendets Gud.« Ty hon tänkte: »Har jag verkligen sett Gud och förblivit vid liv?« </v><v n="14">Därför kallar man brunnen Beer Lachaj Roi; den ligger mellan Kadesh och Bered.
</v><v n="15">Så födde Hagar en son åt Abram, och Abram gav denne son som Hagar fött honom namnet Ismael. </v><v n="16">Abram var 86 år när Hagar födde Ismael åt honom.
</v></c><c n="17">
<v n="1">När Abram var 99 år uppenbarade sig Herren för honom och sade: »Jag är Gud den Väldige. Håll dig alltid till mig och var oförvitlig. </v><v n="2">Jag skall instifta ett förbund mellan mig och dig och göra din ätt övermåttan talrik.« </v><v n="3">Då föll Abram ner på sitt ansikte, och Gud sade till honom: </v><v n="4">»Detta är mitt förbund med dig: du skall bli fader till många folk. </v><v n="5">Därför skall du inte längre heta Abram: ditt namn skall vara Abraham, ty jag skall låta dig bli fader till många folk. </v><v n="6">Jag skall göra dig övermåttan fruktsam, och folk och kungar skall utgå från dig. </v><v n="7">Jag skall upprätthålla mitt förbund, förbundet mellan mig och dig och dina ättlingar i släktled efter släktled, ett evigt förbund: jag skall vara din Gud och dina ättlingars Gud. </v><v n="8">Jag skall ge dig och dina ättlingar det land där du nu bor som främling, hela Kanaan, som egendom för all framtid. Och jag skall vara deras Gud.«
</v><v n="9">Vidare sade Gud till Abraham: »Du å din sida skall hålla mitt förbund, du och dina ättlingar i släktled efter släktled. </v><v n="10">Förbundet mellan mig och er och dina ättlingar skall ni hålla på detta sätt: ni skall låta omskära alla av manligt kön. </v><v n="11">Ni skall skära bort förhuden, och detta skall vara tecknet på förbundet mellan mig och er. </v><v n="12">Alla av manligt kön bland er skall omskäras när de är åtta dagar gamla, i släktled efter släktled, också slavar som är födda hos dig och slavar som du har köpt av någon utlänning, sådana som inte är av din släkt. </v><v n="13">De skall omskäras, både slavar som är födda hos dig och slavar som du har köpt. Så skall ni ha mitt förbund på er kropp som ett evigt förbund. </v><v n="14">Men en oomskuren, en av manligt kön som inte har fått förhuden bortskuren, han skall utstötas ur sitt folk: han har brutit mitt förbund.«
</v><v n="15">Gud sade till Abraham: »Din hustru Saraj skall du inte mer kalla Saraj: hon skall heta Sara. </v><v n="16">Jag skall välsigna henne, jag skall låta henne skänka dig en son. Jag skall välsigna henne, så att folk och kungar skall härstamma från henne.« </v><v n="17">Då föll Abraham ner på sitt ansikte, men han log och tänkte: »Inte kan man bli far när man är hundra år gammal? Och inte kan Sara föda barn, hon som är nittio år?« </v><v n="18">Och Abraham sade till Gud: »Måtte Ismael få leva i ditt hägn!« </v><v n="19">Men Gud sade: »Din hustru Sara skall verkligen föda dig en son, och du skall ge honom namnet Isak. Med honom skall jag upprätta mitt förbund, ett evigt förbund: jag skall vara hans Gud och hans ättlingars Gud. </v><v n="20">Vad Ismael angår har jag hört din bön: jag skall välsigna honom så att han blir fruktsam och förökar sig övermåttan. Han skall bli far till tolv hövdingar, och jag skall göra honom till ett stort folk. </v><v n="21">Men mitt förbund skall jag upprätta med Isak, som Sara skall föda åt dig vid denna tid nästa år.« </v><v n="22">När Gud hade talat med Abraham lämnade han honom och steg upp igen.
</v><v n="23">Abraham tog sin son Ismael och alla slavar av manligt kön som fanns hos honom, både dem som var födda hos honom och dem som han hade köpt, och skar redan samma dag bort deras förhud, så som Gud hade befallt honom. </v><v n="24">Abraham var 99 år då hans förhud skars bort, </v><v n="25">och hans son Ismael var 13 år då han blev omskuren. </v><v n="26">På samma dag blev Abraham och hans son Ismael omskurna. </v><v n="27">Alla män som fanns hos Abraham blev omskurna tillsammans med honom, slavar som var födda hos honom och slavar som han hade köpt av utlänningar.
</v></c><c n="18">
<v n="1">Herren visade sig för Abraham i Mamres lund. Abraham satt i tältöppningen under den hetaste tiden på dagen. </v><v n="2">Han såg upp och fick se tre män stå där framför honom. Då reste han sig från sin plats i tältöppningen och skyndade emot dem och kastade sig till marken. </v><v n="3">»Herre«, sade han, »visa mig den hedern att du inte går förbi din tjänare. </v><v n="4">Låt mig hämta lite vatten så att ni får tvätta av era fötter. Sedan kan ni lägga er och vila under ett träd, </v><v n="5">så tar jag fram lite mat som ni kan styrka er med innan ni fortsätter — nu när ni ändå har kommit vägen förbi.« De svarade: »Ja, gör det!« </v><v n="6">Abraham skyndade sig in i tältet till Sara och sade: »Fort, tag tre mått av det bästa mjölet och baka bröd.« </v><v n="7">Sedan sprang Abraham bort till boskapen, tog en fin spädkalv och gav den till en tjänare, som skyndade sig att anrätta den. </v><v n="8">Han tog tjockmjölk och sötmjölk och kalven som han låtit anrätta och satte fram åt dem. Själv stod han bredvid dem under trädet medan de åt.
</v><v n="9">Sedan frågade de honom: »Var är Sara, din hustru?« Abraham svarade: »Inne i tältet.« </v><v n="10">Då sade han: »Jag kommer tillbaka till dig nästa år vid den här tiden, och då skall din hustru Sara ha en son.« Detta hörde Sara, där hon stod i tältöppningen bakom honom. </v><v n="11">Nu var både Abraham och Sara mycket gamla och Sara var inte längre i fruktsam ålder. </v><v n="12">Därför log Sara för sig själv och tänkte: »Skulle jag upptändas av lusta nu när jag är vissnad och min man är gammal?« </v><v n="13">Då sade Herren till Abraham: »Varför log Sara och tänkte: Skulle jag föda barn, jag som är så gammal? — </v><v n="14">Finns det någonting som är omöjligt för Herren? Jag kommer tillbaka till dig nästa år vid den här tiden, och då har Sara en son.« </v><v n="15">Sara blev rädd och sade: »Jag log inte.« Men Herren sade: »Jo, visst log du.«</v><v n="16">Männen bröt upp och såg nu ner över Sodom. Abraham följde dem ett stycke på väg. </v><v n="17">Herren tänkte: »Varför skulle jag dölja för Abraham vad jag ämnar göra? </v><v n="18">Abraham skall ju bli ett stort och mäktigt folk, och alla folk på jorden skall önska sig den välsignelse som han har fått. </v><v n="19">Ja, jag har utvalt honom för att hans barn och efterkommande skall lyda hans befallning att hålla sig till Herrens vägar och göra vad som är rätt och rättfärdigt. Då skall det gå i uppfyllelse som Herren har lovat Abraham.« </v><v n="20">Och Herren sade: »Klagoropet från Sodom och Gomorra är starkt, och deras synd är mycket svår. </v><v n="21">Jag går ner och ser efter om de verkligen har handlat så illa som det verkar av klagoropet från staden, det rop som har trängt fram till mig. Om det inte är så, måste jag få veta det.«
</v><v n="22">Männen gick vidare mot Sodom. Men Abraham stod kvar inför Herren. </v><v n="23">Och Abraham vände sig till Herren och sade: »Skall du verkligen förinta den rättfärdige tillsammans med den orättfärdige? </v><v n="24">Kanske finns det femtio rättfärdiga i staden. Skall du då verkligen förinta den i stället för att skona den för de femtio rättfärdigas skull som bor där? </v><v n="25">Så kan du inte göra, döda den rättfärdige tillsammans med den orättfärdige, så att det går den rättfärdige på samma sätt som den orättfärdige. Så kan du inte göra! Skall inte den som är hela jordens domare göra vad som är rätt?« </v><v n="26">Herren sade: »Om jag finner femtio rättfärdiga i Sodom, skall jag för deras skull skona hela staden.« </v><v n="27">Abraham fortsatte: »Jag dristar mig att tala till dig, Herre, jag som är jord och stoft. </v><v n="28">Kanske fattas det fem för att det skall bli femtio rättfärdiga? Skall du då förgöra hela staden för dessa fem människors skull?« Herren svarade: »Om jag finner fyrtiofem, skall jag inte förgöra den.« </v><v n="29">Ännu en gång tog Abraham till orda: »Kanske finns där fyrtio?« Herren sade: »Då skall jag inte göra det, för de fyrtios skull.« </v><v n="30">Abraham sade: »Bli inte vred, Herre, om jag talar, men kanske finns där trettio?« Herren svarade: »Om jag finner trettio, skall jag inte göra det.« </v><v n="31">Då sade Abraham: »Jag dristar mig att tala till dig, Herre. Kanske finns där tjugo?« Herren svarade: »Då skall jag inte förgöra staden, för de tjugos skull.« </v><v n="32">Abraham fortsatte: »Bli inte vred, Herre, om jag talar en sista gång, men kanske finns där tio?« Herren svarade: »Då skall jag inte förgöra staden, för de tios skull.« </v><v n="33">När Herren hade talat med Abraham gick han därifrån, och Abraham återvände hem.
</v></c><c n="19">
<v n="1">På kvällen kom de två änglarna fram till Sodom. Lot satt vid stadsporten, och när han såg dem reste han sig och gick fram till dem och föll ner och hälsade med ansiktet mot marken. </v><v n="2">»Jag är er tjänare«, sade han. »Ta in hos mig över natten, så får ni tvätta av era fötter, sedan kan ni fortsätta er färd i morgon bitti.« De svarade: »Nej, vi övernattar här ute.« </v><v n="3">Men han bad dem så enträget att de till sist följde med honom hem. Där lagade han en festmåltid åt dem och bakade osyrat bröd, och de åt. </v><v n="4">Men innan de hade gått till sängs kom männen i staden, männen i Sodom, och omringade huset, både unga och gamla, alla utan undantag. </v><v n="5">De ropade till Lot: »Var är männen som kom till dig i kväll? Skicka ut dem till oss, vi skall ligga med dem.« </v><v n="6">Lot gick ut i porten och stängde dörren bakom sig. </v><v n="7">»Bröder«, sade han, »jag ber er, gör inte något så ont. </v><v n="8">Jag har två döttrar som ännu är orörda. Låt mig skicka ut dem till er, så kan ni göra med dem vad ni vill, bara ni inte gör något mot dessa män som har fått en tillflykt under mitt tak.« </v><v n="9">Men de ropade: »Ur vägen med dig! Här kommer en främling och bor hos oss, och så gör han sig till domare över oss! Nu skall vi hantera dig värre än dem.« Och de trängde sig inpå Lot och rusade fram för att slå in dörren. </v><v n="10">Då sträckte gästerna ut sina händer och drog in Lot i huset och stängde dörren. </v><v n="11">Dem som stod utanför porten slog de med blindhet, unga som gamla, så att de förgäves famlade efter dörren.
</v><v n="12">Männen sade till Lot: »Har du fler anhöriga här, någon svärson, söner eller döttrar eller annars någon i staden, så för dem bort härifrån. </v><v n="13">Ty vi skall ödelägga denna ort, eftersom Herren har hört ett starkt klagorop från folket här, och han har sänt oss att ödelägga staden.« </v><v n="14">Då gick Lot bort och talade med sina blivande svärsöner. »Skynda er bort från denna ort«, sade han. »Herren skall ödelägga staden.« Men svärsönerna trodde att han skämtade.
</v><v n="15">I gryningen drev änglarna på Lot och sade: »Skynda dig i väg och ta med dig din hustru och de båda döttrar du har här, så att du inte förintas när staden straffas.« </v><v n="16">Lot dröjde, men eftersom Herren ville skona honom, tog männen honom och hans hustru och de båda döttrarna och ledde dem ut ur staden och lämnade dem där.
</v><v n="17">När de förde ut dem sade han: »Fly nu för livet, se dig inte tillbaka och stanna inte förrän du har kommit över slätten. Rädda dig upp i bergen, annars kommer du att förintas.« — </v><v n="18">»Nej, Herre«, sade Lot till dem. </v><v n="19">»Du har visat din tjänare ynnest och har varit barmhärtig mot mig genom att skona mitt liv, men jag kan inte fly ända upp i bergen. Jag skulle aldrig hinna undan olyckan, jag skulle dö. </v><v n="20">Men staden här framme ligger så nära att jag kan fly dit. Det är bara en liten stad, låt mig få söka min tillflykt där och rädda mitt liv — den är ju så liten!« </v><v n="21">Han svarade: »Ja, det skall bli som du vill, också den här gången. Jag skall inte förstöra den stad du talar om. </v><v n="22">Men fly dit så fort du kan, jag kan ingenting göra förrän du är där.« Så fick staden namnet Soar.
</v><v n="23">När solen gick upp över jorden var Lot framme i Soar. </v><v n="24">Då lät Herren ett regn falla över Sodom och Gomorra, ett regn av svavel och eld från Herren, från himlen, </v><v n="25">och han förstörde dessa städer och hela slätten och förintade dem som bodde i städerna och det som växte på marken. </v><v n="26">Men Lots hustru som gick efter honom såg sig tillbaka. Då förvandlades hon till en saltstod.
</v><v n="27">Tidigt på morgonen begav sig Abraham till den plats där han stått inför Herren. </v><v n="28">När han såg ner över Sodom och Gomorra och över hela slättlandet fick han se röken stiga som från en smältugn.
</v><v n="29">När Gud ödelade städerna på slätten tänkte han alltså på Abraham och lät Lot komma undan den förstörelse som drabbade städerna där Lot hade bott.</v><v n="30">Lot lämnade Soar och slog sig ner i bergsbygden tillsammans med sina båda döttrar. Han vågade inte stanna i Soar, och nu bodde han och hans båda döttrar i en grotta. </v><v n="31">Då sade en dag den äldre dottern till den yngre: »Vår far är gammal, och det finns inga män här i landet som kan göra oss med barn på vanligt vis. </v><v n="32">Vi ger vår far vin att dricka och sedan ligger vi med honom. Så skaffar vi barn genom vår far.« </v><v n="33">När det blev kväll gav de sin far vin att dricka, och sedan gick den äldre systern in till honom och låg med honom, och han märkte varken när hon lade sig eller när hon steg upp. </v><v n="34">Nästa dag sade den äldre systern till den yngre: »I natt låg jag med vår far. Vi ger honom vin att dricka i kväll också, sedan kan du gå in och ligga med honom. Så skaffar vi barn genom vår far.« </v><v n="35">De gav sin far vin att dricka den kvällen också, och den yngre systern låg med honom, och han märkte varken när hon lade sig eller när hon steg upp. </v><v n="36">Så blev Lots båda döttrar havande genom sin far. </v><v n="37">Den äldre födde en son, som hon gav namnet Moab, och han blev stamfar till våra dagars moabiter. </v><v n="38">Också den yngre systern födde en son; hon gav honom namnet Ben-Ammi, och han blev stamfar till våra dagars ammoniter.
</v></c><c n="20">
<v n="1">Abraham flyttade ner mot Negev, till trakten mellan Kadesh och Shur, och en tid bodde han i Gerar. </v><v n="2">Där sade han om sin hustru Sara att hon var hans syster. Avimelek, kungen i Gerar, lät då hämta henne till sig. </v><v n="3">Men Gud kom till Avimelek i en dröm om natten och sade till honom: »Du skall dö därför att du har tagit denna kvinna till dig: hon är en annan mans hustru.« </v><v n="4">Avimelek hade inte rört henne, och han svarade: »Herre, vill du verkligen döda en oskyldig? </v><v n="5">Han sade ju att hon var hans syster. Och hon själv sade att han var hennes bror. Detta har jag gjort i god tro, jag är utan skuld.« </v><v n="6">Gud svarade honom i drömmen: »Jag vet att du har gjort detta i god tro, och därför hindrade jag dig också från att synda mot mig och tillät dig inte att röra henne. </v><v n="7">Låt nu mannen få tillbaka sin hustru. Han är en profet och kan be för dig så att du får leva. Men du skall veta att om du inte lämnar tillbaka henne skall du straffas med döden, du och alla de dina.«
</v><v n="8">Tidigt nästa morgon kallade Avimelek till sig sina män och berättade alltsammans för dem, och de blev förskräckta. </v><v n="9">Sedan kallade han till sig Abraham och sade till honom: »Vad är det du har gjort mot oss? Och vad har jag gjort dig för ont, eftersom du har dragit så stor skuld över mig och mitt rike? Det är otillständigt, det du har gjort mot mig!« </v><v n="10">Och Avimelek frågade Abraham: »Vad har kommit dig att handla så?« </v><v n="11">Abraham svarade: »Jag tänkte att här på orten fruktade man inte Gud, utan man skulle döda mig för min hustrus skull. </v><v n="12">Dessutom är hon verkligen min syster. Hon är min fars dotter, men vi har inte samma mor, och därför kunde hon bli min hustru. </v><v n="13">När sedan Gud befallde mig att lämna mitt hem och sände mig ut på vandring sade jag till henne: Om du vill visa mig din kärlek, så säg överallt dit vi kommer att jag är din bror.«
</v><v n="14">Avimelek tog får och kor, slavar och slavinnor och gav åt Abraham, samtidigt som han återlämnade hans hustru Sara. </v><v n="15">Och Avimelek sade: »Mitt land ligger öppet för dig, slå dig ner var du vill.« </v><v n="16">Till Sara sade han: »Jag lämnar här din bror tusen siklar silver som gottgörelse åt dig inför dina närmaste. Därmed är du fullständigt rentvådd.«
</v><v n="17">Abraham bad till Gud, och Gud botade Avimelek och hans hustru och slavinnor, så att de kunde få barn igen. </v><v n="18">Herren hade nämligen gjort alla kvinnor i Avimeleks hus ofruktsamma för Saras, Abrahams hustrus, skull.
</v></c><c n="21">
<v n="1">Herren glömde inte sitt löfte till Sara utan gjorde med henne så som han hade sagt. </v><v n="2">Hon blev havande och födde en son åt Abraham på hans ålderdom, vid den tid som Gud hade förutsagt. </v><v n="3">Abraham gav sin nyfödde son, den som Sara fött honom, namnet Isak. </v><v n="4">När Isak var åtta dagar omskar Abraham honom, så som Gud hade befallt. </v><v n="5">Abraham var 100 år när hans son Isak föddes. </v><v n="6">Och Sara sade: »Det Gud har gjort får mig att le, och alla som hör det måste le med mig.« </v><v n="7">Hon sade: »Vem hade kunnat säga Abraham att Sara skulle ha barn att amma? Men nu har jag fött honom en son på hans ålderdom.«</v><v n="8">Isak växte och blev avvand, och för att fira detta ställde Abraham till med en stor fest. </v><v n="9">När Sara såg hur den son som egyptiskan Hagar hade fött åt Abraham lekte med Isak, </v><v n="10">sade hon till Abraham: »Driv bort den där slavinnan och hennes son! Slavinnans son skall inte ärva tillsammans med min son Isak.« </v><v n="11">Abraham blev mycket illa till mods, det gällde ju hans son. </v><v n="12">Men Gud sade till honom: »Var inte illa till mods för pojkens och slavinnans skull. Gör som Sara säger, ty det är Isaks ättlingar som skall föra ditt namn vidare. </v><v n="13">Men också slavinnans son skall jag göra till ett folk, eftersom han är ditt barn.«
</v><v n="14">Tidigt nästa morgon tog Abraham bröd och en vattensäck och gav åt Hagar. Barnet lyfte han upp på hennes axlar, och så lät han henne gå. Hon irrade sedan omkring i Beer Shevas öken. </v><v n="15">När vattnet i säcken tog slut lade hon barnet under en buske </v><v n="16">och gick och satte sig ett stycke bort, på ett pilskotts avstånd. »Jag kan inte se på när han dör«, tänkte hon. Hon satt ett stycke därifrån, och barnet grät högljutt. </v><v n="17">Men Gud hörde pojkens gråt, och Guds ängel ropade från himlen och sade till Hagar: »Hur är det fatt, Hagar? Var inte rädd, Gud har hört hur pojken gråter där borta. </v><v n="18">Gå och lyft upp honom och ta väl hand om honom, jag skall göra honom till ett stort folk.« </v><v n="19">Och Gud öppnade hennes ögon, och hon fick syn på en brunn. Hon gick dit och fyllde säcken med vatten och gav pojken att dricka.
</v><v n="20">Gud var med pojken, och han växte upp och blev stor. Han bodde i öknen och blev en god bågskytt. </v><v n="21">Han bodde i Paranöknen, och hans mor skaffade honom en hustru från Egypten.</v><v n="22">En gång kom Avimelek med sin befälhavare Pikol till Abraham. Han sade: »Gud är med dig i allt du gör. </v><v n="23">Svär vid Gud att du inte skall handla svekfullt vare sig mot mig eller mot mina barn och efterkommande, utan att du skall visa mig och det land där du nu bor samma vänskap som jag har visat dig.« </v><v n="24">Abraham svarade: »Ja, jag skall svära den eden.« </v><v n="25">Men han förebrådde Avimelek för att dennes män hade lagt beslag på en brunn. </v><v n="26">Avimelek sade: »Jag vet inte vem som har gjort detta. Du har aldrig tidigare nämnt det för mig, och jag har inte heller hört talas om det förrän i dag.«
</v><v n="27">Abraham tog får och kor och gav Avimelek, och de slöt förbund med varandra. </v><v n="28">Men sju lamm i hjorden tog Abraham undan. </v><v n="29">Då frågade Avimelek honom: »Vad är meningen med de här sju lammen som du har tagit undan?« </v><v n="30">Abraham svarade: »De sju lammen skall du ta emot av mig och därmed bekräfta att det är jag som har grävt denna brunn.« </v><v n="31">Därför fick den platsen namnet Beer Sheva, eftersom det var där de svor varandra en ed. </v><v n="32">Så slöt de förbund i Beer Sheva, och Avimelek och hans befälhavare Pikol återvände till filisteernas land.
</v><v n="33">Abraham planterade en tamarisk i Beer Sheva och åkallade där Herren, den evige Guden. </v><v n="34">Och Abraham uppehöll sig under lång tid i filisteernas land.
</v></c><c n="22">
<v n="1">En tid därefter satte Gud Abraham på prov. Gud kallade på honom: »Abraham!« — »Här är jag«, svarade han. </v><v n="2">Gud sade: »Ta din ende son, honom som du älskar, Isak, och gå till landet Moria och offra honom där som brännoffer på ett berg som jag skall visa dig.«
</v><v n="3">Tidigt nästa morgon sadlade Abraham sin åsna. Han tog med sig två tjänare och sin son Isak, högg veden till brännoffret och gav sig i väg mot den plats som Gud hade talat om. </v><v n="4">Den tredje dagen fick Abraham se platsen på avstånd. </v><v n="5">Då sade han till tjänarna: »Stanna här med åsnan, medan jag och pojken går dit bort för att tillbe. Sedan kommer vi tillbaka till er.« </v><v n="6">Abraham tog veden till brännoffret och lät sin son Isak bära den. Själv tog han elden och kniven, och så gick de båda tillsammans. </v><v n="7">»Far«, sade Isak. »Ja, min son«, svarade Abraham. Isak sade: »Här är eld och ved, men var är fåret som skall offras?« — </v><v n="8">»Min son«, sade Abraham, »Gud utser åt sig det får som skall offras.« Så gick de båda tillsammans.
</v><v n="9">När de kom fram till platsen som Gud hade talat om byggde Abraham ett altare. Han lade upp veden och band sedan sin son Isak och lade honom på altaret, ovanpå veden. </v><v n="10">Och Abraham sträckte ut handen och tog kniven för att slakta sin son. </v><v n="11">Då ropade Herrens ängel till honom från himlen: »Abraham! Abraham!« — »Ja«, svarade Abraham, »här är jag.« </v><v n="12">Ängeln sade: »Lyft inte din hand mot pojken, och gör honom inget ont. Nu vet jag att du fruktar Gud, nu när du inte har vägrat mig din ende son.« </v><v n="13">När Abraham såg upp fick han se en bagge, som hade fastnat med hornen i ett snår. Då gick han bort och tog baggen och offrade den som brännoffer i stället för sin son. </v><v n="14">Abraham gav denna plats namnet »Herren utser«. I dag säger man »på berget där Herren blir sedd«.
</v><v n="15">Ännu en gång ropade Herrens ängel från himlen och sade till Abraham: </v><v n="16">»Jag svär vid mig själv, säger Herren, att eftersom du gjorde detta och inte vägrade mig din ende son, </v><v n="17">skall jag välsigna dig och göra dina ättlingar talrika som stjärnorna på himlen och som sanden på havets strand, och dina ättlingar skall inta fiendens städer. </v><v n="18">Och alla folk på jorden skall önska sig den välsignelse som dina ättlingar har fått. Detta skall ske därför att du lydde mig.«
</v><v n="19">Abraham gick tillbaka till sina tjänare, och alla återvände tillsammans till Beer Sheva. Abraham stannade sedan där.
</v><v n="20">En tid därefter fick Abraham veta att också Milka hade blivit mor och fött söner åt hans bror Nachor: </v><v n="21">Us, den förstfödde, Bus, hans bror, Kemuel, Arams far, </v><v n="22">Kesed, Haso, Pildash, Jidlaf och Betuel. </v><v n="23">Betuel blev far till Rebecka. Dessa åtta söner födde Milka åt Abrahams bror Nachor. </v><v n="24">Hans bihustru, som hette Reuma, fick också barn: Tevach, Gacham, Tachash och Maaka.
</v></c><c n="23">
<v n="1">Sara blev 127 år gammal. </v><v n="2">Hon dog i Kirjat Arba, det nuvarande Hebron, i Kanaan, och Abraham kom och höll dödsklagan och begrät henne. </v><v n="3">Sedan lämnade Abraham den döda och gick för att tala med hettiterna. </v><v n="4">»Jag bor här som främling bland er«, sade han. »Låt mig förvärva ett stycke av er mark till en grav, så att jag kan begrava min döda hustru där.« </v><v n="5">Hettiterna svarade: </v><v n="6">»Hör på oss, herre. En Guds utvalde är du i vår krets, välj den förnämsta av våra gravplatser och begrav din hustru där. Ingen av oss skall förvägra dig sin gravplats. Då kan du begrava din hustru.«
</v><v n="7">Abraham reste sig och bugade sig för hettiterna, landets folk, </v><v n="8">och tog så till orda: »Om ni vill tillåta att jag begraver min hustru här, så hör på mig och lägg ett gott ord för mig hos Efron, Sochars son, </v><v n="9">så att han låter mig få Makpelagrottan som tillhör honom och som ligger i utkanten av hans marker. Jag skall ge honom full betalning, så att jag får en egen gravplats bland er.« </v><v n="10">Hettiten Efron satt där bland de andra hettiterna och svarade själv Abraham inför sina landsmän, alla som satt i stadsporten. </v><v n="11">»Hör på mig, herre«, sade han. »Fältet ger jag dig, grottan där ger jag dig också, med mina landsmän som vittnen ger jag den åt dig. Begrav du din hustru.«
</v><v n="12">Abraham bugade sig för landets folk </v><v n="13">och talade inför dem till Efron. »Om jag får säga några ord, herre: jag betalar vad marken är värd, ta emot betalningen och låt mig begrava min hustru där.« </v><v n="14">Efron svarade: </v><v n="15">»Hör på mig, herre. Ett jordstycke för 400 siklar silver — vad är det oss emellan? Begrav din hustru.« </v><v n="16">Abraham tog fasta på vad Efron sagt och vägde upp åt honom den mängd silver han nämnt inför hettiterna, 400 siklar, efter den vikt som brukas bland köpmän.
</v><v n="17">Så kom fältet i Makpela utanför Mamre, det som tillhörde Efron, fältet och grottan som fanns där och alla träd som växte på fältet, över hela området, </v><v n="18">att förvärvas av Abraham och blev hans egendom. Det skedde inför hettiterna, alla som satt i stadsporten.
</v><v n="19">Sedan begravde Abraham sin hustru Sara i grottan på fältet i Makpela utanför Mamre, det nuvarande Hebron, i Kanaan. </v><v n="20">Fältet och grottan som fanns där kom sålunda i Abrahams ägo som gravplats, genom köp från hettiterna.
</v></c><c n="24">
<v n="1">Abraham var nu en mycket gammal man, och Herren hade välsignat honom på alla sätt. </v><v n="2">En dag sade Abraham till den äldste bland sina tjänare, den som förvaltade allt han ägde: »Lägg din hand mellan mina lår, </v><v n="3">jag vill ta en ed av dig vid Herren, himlens och jordens Gud, att du inte tar en hustru åt min son bland kanaaneerna, där jag nu bor, </v><v n="4">utan att du går till mitt land och min släkt och tar en hustru åt min son Isak.« </v><v n="5">Tjänaren sade: »Men om hon inte är villig att följa med mig till det här landet? Skall jag då föra din son tillbaka till det land som du har lämnat?« — </v><v n="6">»Nej«, svarade Abraham, »du får absolut inte föra honom tillbaka dit. </v><v n="7">Herren, himlens Gud, som förde mig bort från mitt hem och mina fäders land och som lovade mig med ed: ’Åt dina ättlingar skall jag ge detta land’, han skall sända sin ängel framför dig, så att du kan ta en hustru åt min son därifrån. </v><v n="8">Om hon inte är villig att följa med dig är du löst från din ed till mig. Men för inte min son tillbaka dit.« </v><v n="9">Då lade tjänaren sin hand mellan sin husbonde Abrahams lår och lovade honom detta med ed.
</v><v n="10">Tjänaren tog tio av sin husbondes kameler, och med de finaste dyrbarheter hans husbonde ägde gav han sig i väg till Nachors stad i Aram Naharajim. </v><v n="11">Där lät han kamelerna lägga sig ner vid brunnen utanför staden. Det var framåt kvällen, vid den tid då kvinnorna går ut och hämtar vatten. </v><v n="12">Och tjänaren bad: »Herre, min husbonde Abrahams Gud, låt mig i dag få se hur du visar din godhet mot min husbonde Abraham. </v><v n="13">Här står jag vid brunnen, och flickorna från staden är på väg hit ut för att hämta vatten. </v><v n="14">Jag kommer att be en av dem: Räck mig din kruka så att jag får dricka! Om hon då svarar: Drick du, och jag skall ge dina kameler vatten också, då är det den flickan som du har bestämt åt din tjänare Isak, och då vet jag att du har visat din godhet mot min husbonde.« </v><v n="15">Han hade knappt hunnit säga detta förrän Rebecka kom dit ut med sin kruka på axeln. Hon var dotter till Betuel, som var son till Milka, Abrahams bror Nachors hustru. </v><v n="16">Det var en mycket vacker flicka och hon var orörd, ingen man hade haft henne. Hon gick ner till källan och fyllde sin kruka, och när hon kom upp igen </v><v n="17">skyndade tjänaren fram och bad henne: »Låt mig få en klunk vatten ur din kruka.« — </v><v n="18">»Drick, herre«, sade hon och lyfte genast ner krukan på armen och lät honom dricka. </v><v n="19">När hon gett honom att dricka sade hon: »Jag skall hämta upp vatten åt dina kameler också, så att de kan dricka sig otörstiga.« </v><v n="20">Hon tömde genast sin kruka i vattenhon och skyndade sedan till brunnen igen och hämtade upp vatten åt alla kamelerna. </v><v n="21">Själv stod han tyst och iakttog henne för att se om Herren hade gjort hans färd lyckosam eller inte.
</v><v n="22">När alla kamelerna hade fått vatten tog mannen fram en guldring som vägde en halv sikel och satte den i hennes näsa, och på hennes armar satte han två armringar av guld som vägde tio siklar. </v><v n="23">Sedan sade han till henne: »Tala om för mig vems dotter du är. Kan vi få nattkvarter i din fars hus?« </v><v n="24">Hon svarade: »Jag är dotter till Betuel, Milkas son med Nachor.« </v><v n="25">Och hon fortsatte: »Halm och foder har vi gott om, och husrum har vi också.« </v><v n="26">Då föll mannen ner och tillbad Herren </v><v n="27">och sade: »Prisad vare Herren, min husbonde Abrahams Gud, som inte har upphört att visa min husbonde sin godhet och trofasthet. Herren har lett mig till min husbondes frände.«
</v><v n="28">Flickan sprang hem och berättade för sin mor och de andra vad som hade hänt. </v><v n="29">Rebecka hade en bror som hette Laban, och han skyndade sig ut till mannen vid källan. </v><v n="30">Laban hade sett näsringen och armringarna som hans syster Rebecka bar och hört henne berätta vad mannen hade sagt till henne. Han kom ut till mannen, som stod hos kamelerna vid källan. </v><v n="31">»Kom, du som är välsignad av Herren«, sade Laban. »Inte skall du stå här ute, jag har gjort i ordning för dig där hemma, och kamelerna har vi också plats för.« </v><v n="32">Då följde mannen med honom hem. Man lastade av kamelerna och gav dem halm och foder, och åt mannen och hans följeslagare gav man vatten så att de kunde tvätta av sina fötter.
</v><v n="33">När maten sattes fram sade mannen: »Jag vill inte äta förrän jag har framfört mitt ärende.« — »Gör det«, sade Laban. </v><v n="34">Då sade mannen: »Jag är Abrahams tjänare. </v><v n="35">Herren har välsignat min husbonde och gjort honom rik, han har gett honom får och kor, silver och guld, slavar och slavinnor, kameler och åsnor. </v><v n="36">Sara, min husbondes hustru, födde honom en son på sin ålderdom, och åt honom har han gett allt han äger. </v><v n="37">Nu har min husbonde låtit mig gå ed på att jag inte skall ta en hustru åt hans son bland kanaaneerna, i vilkas land han bor. </v><v n="38">Han sade: ’Gå till mitt fädernehem, till min egen släkt, och ta en hustru åt min son.’ </v><v n="39">Då sade jag till min husbonde: ’Men om hon inte vill följa med mig?’ </v><v n="40">Han svarade: ’Herren, som jag alltid har hållit mig till, skall sända sin ängel med dig och göra din färd lyckosam, så att du kan ta en hustru åt min son från min släkt och mitt fädernehem. </v><v n="41">När du har kommit till mina släktingar skall du vara löst från din ed till mig, även om de inte vill ge henne åt dig; så blir du löst från eden.’ </v><v n="42">I dag när jag kom till källan bad jag: ’Herre, min husbonde Abrahams Gud, visa mig om du vill låta min färd bli lyckosam. </v><v n="43">Här står jag vid brunnen. Kommer det nu en ung kvinna som skall hämta vatten, ber jag henne att hon låter mig få dricka lite ur hennes kruka. </v><v n="44">Om hon då svarar: Drick du, och jag skall hämta upp vatten åt dina kameler också, då är det henne Herren har utsett till hustru åt min husbondes son.’ </v><v n="45">Knappt hade jag hunnit tänka detta förrän Rebecka kom dit ut med sin kruka på axeln. Hon gick ner till källan och hämtade vatten, och när jag bad henne att få dricka </v><v n="46">lyfte hon genast ner krukan och sade: ’Drick du, jag skall ge dina kameler vatten också.’ Jag drack och hon vattnade kamelerna. </v><v n="47">Jag frågade henne vems dotter hon var, och hon svarade att hon var dotter till Betuel, Nachors son som Milka födde åt honom. Då satte jag ringen i hennes näsa och armringarna på hennes armar </v><v n="48">och föll ner och tillbad Herren. Jag prisade Herren, min husbonde Abrahams Gud, som hade fört mig på rätt väg och låtit mig finna en dotter till min husbondes frände åt hans son. </v><v n="49">Säg mig nu om ni vill visa min husbonde godhet och trofasthet. Om inte, säg mig då det, så att jag vet vad jag har att rätta mig efter.«
</v><v n="50">Laban och Betuel svarade: »Detta kommer från Herren, vi har ingenting att säga. </v><v n="51">Här är Rebecka. Ta henne med dig, må hon bli hustru åt din husbondes son, så som Herren har sagt.« </v><v n="52">När Abrahams tjänare hörde deras svar föll han ner och tillbad Herren. </v><v n="53">Sedan tog han fram silversmycken och guldsmycken och kläder och överlämnade till Rebecka; också hennes bror och hennes mor fick dyrbara gåvor. </v><v n="54">Sedan åt och drack tjänaren och hans följeslagare och gick till vila.
När de stigit upp nästa morgon sade tjänaren: »Låt mig nu återvända till min husbonde.« </v><v n="55">Men brodern och modern bad att flickan skulle få stanna hos dem en vecka eller två innan hon lämnade dem. </v><v n="56">Tjänaren svarade: »Håll mig inte kvar nu när Herren har gjort min färd lyckosam, låt mig få återvända till min husbonde.« </v><v n="57">De sade: »Vi kallar hit flickan och frågar henne själv.« </v><v n="58">De kallade på Rebecka och frågade henne: »Vill du följa med den här mannen?« Hon svarade: »Ja, det vill jag.« </v><v n="59">Då lät de sin syster Rebecka och hennes amma följa med Abrahams tjänare och hans män. </v><v n="60">De välsignade Rebecka och sade till henne:
»Vår syster, av dig skall komma
tusen sinom tusen.
Dina ättlingar skall erövra
fiendens städer.«
</v><v n="61">Rebecka och hennes tjänarinnor satt upp på kamelerna och följde med mannen. Så tog tjänaren Rebecka med sig och gav sig i väg.
</v><v n="62">Isak hade kommit till Beer Lachaj Roi och bodde nu i Negev. </v><v n="63">I kvällningen gick han ut på fälten. När han såg sig omkring fick han se kameler närma sig. </v><v n="64">Och när Rebecka fick se Isak satt hon av </v><v n="65">och frågade tjänaren: »Vem är den där mannen som kommer emot oss över fälten?« Tjänaren svarade: »Det är min husbonde.« Då dolde hon sig i sin slöja.
</v><v n="66">Tjänaren berättade för Isak om allt han hade gjort. </v><v n="67">Isak förde Rebecka till tältet, han tog henne till hustru, och han älskade henne. Så fann Isak tröst i sorgen efter sin mor.
</v></c><c n="25">
<v n="1">Abraham tog sig åter en hustru. Hon hette Ketura </v><v n="2">och födde honom Simran, Jokshan, Medan, Midjan, Jishbak och Shuach. </v><v n="3">Jokshan blev far till Saba och Dedan, och Dedans ättlingar var ashureerna, letusheerna och leummeerna. </v><v n="4">Midjans söner var Efa, Efer, Henok, Avida och Eldaga. Alla dessa härstammade från Ketura. </v><v n="5">Abraham gav allt han ägde åt Isak. </v><v n="6">Åt sönerna till sina bihustrur gav Abraham gåvor, och medan han ännu levde skilde han dem från sin son Isak genom att skicka dem österut, till Östlandet.
</v><v n="7">Detta är den levnadsålder som Abraham uppnådde: 175 år. </v><v n="8">Sedan slutade Abraham sina dagar. Han dog efter ett långt liv, gammal och mätt av år, och förenades med fäderna. </v><v n="9">Hans söner Isak och Ismael begravde honom i Makpelagrottan på det fält som tillhört hettiten Efron, Sochars son, och som ligger utanför Mamre, </v><v n="10">det fält som Abraham hade köpt av hettiterna. Där begravdes Abraham och hans hustru Sara. </v><v n="11">Efter Abrahams död välsignade Gud hans son Isak. Isak bodde vid Beer Lachaj Roi.</v><v n="12">Detta är släkttavlan för Abrahams son Ismael, som Saras egyptiska slavinna Hagar födde åt Abraham. </v><v n="13">Detta är Ismaels söner med namnen i åldersordning: Nevajot, hans förstfödde, Kedar, Adbeel, Mivsam, </v><v n="14">Mishma, Duma, Massa, </v><v n="15">Hadad, Tema, Jetur, Nafish och Kedma. </v><v n="16">Detta var namnen på Ismaels söner efter läger och byar, tolv hövdingar och deras stammar. — </v><v n="17">Detta är den levnadsålder som Ismael uppnådde: 137 år. Sedan slutade han sina dagar; han dog och förenades med fäderna.
</v><v n="18">De hade sina boplatser från Havila fram till Shur, öster om Egypten. Öster om alla sina bröder hade han sina lägerplatser.</v><v n="19">Detta är berättelsen om Isaks, Abrahams sons, släkt. Abraham blev far till Isak. </v><v n="20">Isak var 40 år då han tog Rebecka till hustru; hon var dotter till aramén Betuel från Paddan Aram och syster till aramén Laban. </v><v n="21">Isak bad till Herren för sin hustru, eftersom hon var ofruktsam, och Herren hörde hans bön, och hans hustru Rebecka blev havande. </v><v n="22">Men barnen sparkade varandra i hennes liv. Då sade hon: »Om det skall vara så här, står jag inte ut!« Hon gick för att fråga Herren, </v><v n="23">och Herren svarade henne:
»Två folk finns i ditt sköte,
två stammar, skilda åt från moderlivet.
Det ena folket blir starkare än det andra.
Den äldre skall tjäna den yngre.«
</v><v n="24">När tiden var inne födde hon tvillingar. </v><v n="25">Den förste som kom fram var rödhårig och luden som en skinnfäll över hela kroppen, och man gav honom namnet Esau. </v><v n="26">Sedan kom hans bror fram, med handen i ett fast grepp om Esaus fot, och han fick namnet Jakob. Isak var 60 år när de föddes.
</v><v n="27">Pojkarna växte upp. Esau blev en skicklig jägare och höll till i skog och mark, men Jakob förde ett lugnt liv och bodde i tält. </v><v n="28">Eftersom Isak hade smak för vilt tyckte han bäst om Esau, men Jakob var Rebeckas älsklingsson.</v><v n="29">En dag när Jakob kokade soppa kom Esau från markerna, alldeles utsvulten. </v><v n="30">»Ös upp av det röda åt mig, det röda där«, bad han Jakob, »jag är alldeles utsvulten.« Därav fick han namnet Edom. </v><v n="31">Men Jakob svarade: »Bara om du ger mig din förstfödslorätt i utbyte.« </v><v n="32">Då sade Esau: »Jag håller på att dö, vad har jag för glädje av förstfödslorätten?« — </v><v n="33">»Ge mig först din ed«, sade Jakob. Esau gav honom sin ed och sålde så sin förstfödslorätt till Jakob. </v><v n="34">Då gav Jakob honom bröd och linssoppa. Han åt och drack, reste sig och gick. Så litet brydde sig Esau om sin förstfödslorätt.
</v></c><c n="26">
<v n="1">Det blev hungersnöd i landet — en annan än den förra hungersnöden, den på Abrahams tid. Då begav sig Isak till filisteerkungen Avimelek i Gerar. </v><v n="2">Herren uppenbarade sig för honom och sade: »Bege dig inte till Egypten utan stanna i det land som jag skall visa dig. </v><v n="3">Bli kvar en tid i detta land, så skall jag vara med dig och välsigna dig. Åt dig och dina ättlingar skall jag ge alla dessa länder, jag skall uppfylla det löfte som jag med ed gav din far Abraham. </v><v n="4">Jag skall göra dina ättlingar talrika som stjärnorna på himlen, jag skall ge dem alla dessa länder, och alla folk på jorden skall önska sig den välsignelse som dina ättlingar har fått. </v><v n="5">Detta skall ske därför att Abraham lydde mig och rättade sig efter vad jag befallt, mina bud och stadgar och lagar.«
</v><v n="6">Isak slog sig ner i Gerar. </v><v n="7">Men när männen i staden frågade honom om hans hustru sade han: »Det är min syster.« Han vågade inte säga att hon var hans hustru. »Männen här kan döda mig för Rebeckas skull, hon är ju så vacker«, tänkte han. </v><v n="8">Han hade redan varit där en tid, när filisteerkungen Avimelek en dag tittade ut genom fönstret och fick se Isak vänslas med sin hustru Rebecka. </v><v n="9">Då kallade han till sig Isak och sade: »Hon är alltså din hustru. Varför har du sagt att hon är din syster?« Isak svarade: »Jag var rädd att bli dödad för hennes skull.« </v><v n="10">Men Avimelek sade: »Vad är det du har gjort mot oss? Det kunde ju lätt ha hänt att någon av männen här legat med din hustru, och då hade du dragit skuld över oss.« </v><v n="11">Och Avimelek utfärdade en befallning till hela folket: »Den som rör den här mannen eller hans hustru skall straffas med döden.«
</v><v n="12">Isak sådde där i landet och fick det året hundrafalt igen. Herren välsignade honom </v><v n="13">och han blev rik. Hans rikedom blev allt större; till sist var han mycket rik. </v><v n="14">Han ägde hjordar av får och kor och hade många tjänare. Allt detta väckte avund bland filisteerna. </v><v n="15">Alla de brunnar som hans far Abrahams män hade grävt på dennes tid fyllde de med jord. </v><v n="16">Och Avimelek sade till Isak: »Du måste flytta härifrån, du har blivit alldeles för stor för oss.« </v><v n="17">Då flyttade Isak; han slog läger i Gerardalen och bodde där.
</v><v n="18">Isak grävde åter upp de brunnar som hans far Abrahams män hade grävt men som filisteerna hade fyllt igen efter Abrahams död, och han gav brunnarna samma namn som hans far hade gett dem. </v><v n="19">När Isaks män grävde efter vatten i dalen fann de en källåder. </v><v n="20">Men herdarna från Gerar kom i tvist med Isaks herdar och sade: »Det är vårt vatten!« Och han kallade brunnen Esek, därför att de trätte med honom. </v><v n="21">Sedan grävde Isaks män en annan brunn, och det blev tvist om den också; därför kallade han den Sitna. </v><v n="22">Han bröt upp därifrån och grävde ytterligare en brunn. Den blev det ingen tvist om, och därför kallade han den Rechovot, »ty«, sade han, »nu har Herren gett oss utrymme, så att vi kan föröka oss här i landet«.</v><v n="23">Isak flyttade därifrån och kom till Beer Sheva. </v><v n="24">Den natten uppenbarade sig Herren för honom och sade:
»Jag är din far Abrahams Gud.
Var inte rädd, ty jag är med dig,
jag skall välsigna dig
och göra dina ättlingar talrika
för min tjänare Abrahams skull.«
</v><v n="25">Där byggde Isak ett altare och åkallade Herren, där slog han läger, och där grävde hans män en brunn.
</v><v n="26">En dag kom Avimelek till honom från Gerar tillsammans med sin rådgivare Achussat och sin befälhavare Pikol. </v><v n="27">Då sade Isak till dem: »Varför kommer ni hit, ni som tyckte så illa om mig att ni drev bort mig!« </v><v n="28">De svarade: »Vi har tydligt sett att Herren har varit med dig, och nu har vi sagt oss att vi och du måste svära varandra en ed. Slut ett fördrag med oss </v><v n="29">och lova att du inte skall göra oss något ont, liksom vi aldrig har ofredat dig utan bara gjort dig gott. Du fick dra bort i fred, och nu har Herren välsignat dig.« </v><v n="30">Isak gav ett gästabud för dem, och de åt och drack. </v><v n="31">Tidigt nästa morgon svor de varandra en ed. Därefter tog Isak farväl av dem, och de skildes i sämja.
</v><v n="32">Samma dag kom Isaks män och berättade för honom att de hade funnit vatten i brunnen de grävde. </v><v n="33">Isak kallade brunnen Shiva. Därför heter staden än i dag Beer Sheva.
</v><v n="34">När Esau var 40 år tog han till hustrur Judit, hettiten Beeris dotter, och Basemat, hettiten Elons dotter. </v><v n="35">De förbittrade livet för Isak och Rebecka.
</v></c><c n="27">
<v n="1">Isak hade nu blivit gammal, och ögonen hade försvagats så att han inte kunde se. Då kallade han en dag till sig sin äldste son Esau. »Min son«, sade han, och Esau svarade: »Ja, far.« </v><v n="2">Isak sade: »Jag är gammal och vet inte hur långt jag har kvar. </v><v n="3">Hämta dina vapen, kogret och bågen, och gå ut och skjut ett villebråd åt mig. </v><v n="4">Laga till en av mina älsklingsrätter och bär in till mig så att jag får äta. Sedan skall jag ge dig min välsignelse innan jag dör.«
</v><v n="5">Men Rebecka hade hört när Isak talade med sin son Esau, och då Esau hade gått ut för att skjuta ett villebråd åt sin far </v><v n="6">sade hon till sin son Jakob: »Jag hörde hur din far talade med din bror Esau och sade till honom: </v><v n="7">Skaffa något vilt och laga till något gott, så att jag får äta och sedan kan välsigna dig inför Herren innan jag dör. — </v><v n="8">Hör på nu, min son, och gör som jag säger. </v><v n="9">Gå bort till småboskapen och hämta två fina killingar, så skall jag laga till en av din fars älsklingsrätter. </v><v n="10">Den skall du bära in till din far, så att han får äta och sedan kan välsigna dig innan han dör.« </v><v n="11">Jakob invände: »Men min bror Esau är ju luden och jag är alldeles slät. </v><v n="12">Om min far rör vid mig står jag där som en bedragare och drar över mig förbannelse i stället för välsignelse.« </v><v n="13">Hans mor svarade: »Den förbannelsen får komma över mig, min son! Gör nu som jag säger och gå och hämta killingarna.«
</v><v n="14">Han gick och hämtade killingarna åt sin mor, och hon lagade till en av hans fars älsklingsrätter. </v><v n="15">Och Rebecka tog fram sin äldste son Esaus festkläder, som hon hade hos sig, och lät Jakob, den yngste sonen, sätta på sig dem. </v><v n="16">Med skinnet från killingarna täckte hon hans händer och hans bara hals. </v><v n="17">Sedan gav hon Jakob den välsmakande rätten och bröd som hon hade bakat, </v><v n="18">och han bar in det till sin far. »Far«, sade han och Isak svarade: »Ja, min son. Vem är du?« </v><v n="19">Jakob sade: »Jag är Esau, din förstfödde. Jag har gjort som du sade till mig. Sätt dig upp och ät av viltet som jag har fått, så att du sedan kan ge mig din välsignelse.« </v><v n="20">Då sade Isak: »Hur fick du tag i det så snabbt, min son?« Jakob svarade: »Herren, din Gud, lät det komma i min väg.« </v><v n="21">Isak sade: »Kom fram hit, min son, så att jag får röra vid dig och känna om du verkligen är min son Esau.« </v><v n="22">Jakob gick fram till sin far Isak så att han fick röra vid honom, och Isak sade: »Rösten är Jakobs, men händerna är Esaus.« </v><v n="23">Han kände inte igen honom, eftersom Jakobs händer var ludna som hans bror Esaus, och därför välsignade han honom. </v><v n="24">Han frågade: »Är du verkligen min son Esau?« — »Ja«, svarade Jakob. </v><v n="25">Då sade Isak: »Sätt fram maten, min son, så att jag får äta av viltet som du har med dig och kan ge dig min välsignelse.« Jakob satte fram åt honom, så att han fick äta, och gav honom vin att dricka. </v><v n="26">Sedan sade Isak till honom: »Kom fram, min son, och kyss mig.« </v><v n="27">När han då gick fram och kysste honom kände Isak lukten av hans kläder. Och han välsignade honom och sade:
»Som doften från marker som Herren välsignat
är doften av min son.
</v><v n="28">Gud skall ge dig dagg från himlen,
fruktbar jord,
säd och vin i rikt mått.
</v><v n="29">Folkslag skall tjäna dig,
folk bli dig underdåniga.
Härska över dina bröder!
Må din mors söner böja sig för dig.
Förbannad den som förbannar dig
och välsignad den som välsignar dig!«
</v><v n="30">När Isak hade välsignat Jakob och Jakob just hade lämnat sin far kom hans bror Esau hem från jakten. </v><v n="31">Också han lagade en god måltid och bar in den till sin far och sade till honom: »Vill du resa dig upp, far, och äta av viltet som din son har med sig, så att du sedan kan ge mig din välsignelse?« </v><v n="32">Isak frågade honom: »Vem är du?« — »Jag är Esau, din son, din förstfödde«, svarade han. </v><v n="33">Isak greps av förfäran och sade: »Vem var det då som kom in till mig med något vilt han hade skjutit? Jag åt av allt innan du kom, och sedan gav jag honom min välsignelse.« </v><v n="34">När Esau hörde vad hans far sade gav han upp ett skri av förtvivlan. »Välsigna mig också, far«, bad han. </v><v n="35">Isak svarade: »Din bror handlade svekfullt och tog välsignelsen du skulle ha fått.« </v><v n="36">Då sade Esau: »Inte för inte heter han Jakob: två gånger har han bedragit mig. Min förstfödslorätt tog han, och nu har han tagit min välsignelse.« Och Esau frågade: »Har du ingen välsignelse kvar åt mig?« </v><v n="37">Isak svarade Esau: »Jag har satt honom att härska över dig, alla hans bröder har jag gjort till hans tjänare, säd och vin har jag gett honom. Vad kan jag då göra för dig, min son?« — </v><v n="38">»Far«, sade Esau, »hade du bara denna enda välsignelse att ge bort? Välsigna mig också, far!« Och han grät högljutt. </v><v n="39">Detta var det svar hans far Isak gav honom:
»Långt från den fruktbara jorden skall du bo,
där ingen dagg faller från himlen.
</v><v n="40">Av ditt svärd skall du leva,
och du skall tjäna din bror.
Men en gång skall du göra dig fri
och kasta av dig hans ok.«
</v><v n="41">Esau fattade agg till Jakob för att fadern hade gett honom välsignelsen. Och Esau tänkte: »Snart kommer den tid då vi sörjer vår far. Då skall jag döda min bror Jakob.« </v><v n="42">Rebecka fick reda på vad hennes äldste son Esau tänkte och skickade efter sin yngste son Jakob och sade till honom: »Din bror Esau ruvar på hämnd och tänker döda dig. </v><v n="43">Hör nu på vad jag säger, min son: Fly genast till min bror Laban i Harran </v><v n="44">och stanna där en tid, tills din brors vrede har lagt sig. </v><v n="45">När vreden har lagt sig och han har glömt vad du har gjort honom, skickar jag bud och låter hämta hem dig igen. Inte skall jag behöva mista er båda på samma gång.«</v><v n="46">Rebecka sade till Isak: »De här hettitiskorna tar livet av mig. Om Jakob också tar en hettitisk flicka till hustru, en flicka från detta land, då vill jag inte leva längre.«
</v></c><c n="28">
<v n="1">Då kallade Isak till sig Jakob. Han välsignade honom och sade till honom: »Du får inte ta en kanaaneiska till hustru. </v><v n="2">Bege dig i stället till Paddan Aram, till din morfar Betuels familj, och ta dig en hustru där, en av din morbror Labans döttrar. </v><v n="3">Må Gud den Väldige välsigna dig och göra dig fruktsam, så att du förökar dig och blir till många folk. </v><v n="4">Och må han ge dig och dina ättlingar den välsignelse som han gav Abraham, så att det land där du nu bor som främling blir din egendom, det land som Gud gav åt Abraham.« </v><v n="5">Så skickade Isak i väg Jakob, och Jakob begav sig till Paddan Aram, till Laban, som var son till aramén Betuel och bror till Rebecka, Jakobs och Esaus mor.
</v><v n="6">Esau fick veta att Isak hade välsignat Jakob och skickat honom till Paddan Aram för att ta sig en hustru där. Han hade välsignat honom och befallt: »Du får inte ta en kanaaneiska till hustru«, </v><v n="7">och Jakob hade lytt sin far och mor och begett sig till Paddan Aram. </v><v n="8">Då förstod Esau hur illa hans far Isak tyckte om de kanaaneiska kvinnorna. </v><v n="9">Han gick därför till Ismael och tog till hustru — utöver de hustrur han redan hade — Machalat, dotter till Abrahams son Ismael och syster till Nevajot.</v><v n="10">Jakob lämnade Beer Sheva och tog vägen mot Harran. </v><v n="11">Han kom fram till en plats där han stannade för natten, eftersom solen hade gått ner. Han tog en av stenarna på platsen för att ha den vid huvudgärden. Sedan lade han sig att sova där.
</v><v n="12">I drömmen såg han en trappa som ledde från jorden ända upp till himlen, och Guds änglar gick upp och ner för den. </v><v n="13">Och Herren stod framför honom och sade: »Jag är Herren, din fader Abrahams Gud och Isaks Gud. Marken som du ligger på skall jag ge åt dig och dina ättlingar. </v><v n="14">De skall bli som stoftkornen på jorden, och du skall utbreda dig åt väster och öster, åt norr och söder, och alla folk på jorden skall önska sig den välsignelse som du och dina ättlingar har fått. </v><v n="15">Och jag skall vara med dig och skydda dig vart du än går; jag skall föra dig tillbaka till detta land. Jag kommer inte att överge dig, jag skall fullgöra det som jag har lovat dig.«
</v><v n="16">Jakob vaknade upp ur sömnen. »Sannerligen«, sade han, »Herren är på denna plats, och jag visste det inte!« </v><v n="17">Och han greps av bävan och sade: »Detta är en plats som väcker bävan, det måste vara Guds boning, här är himlens port.« </v><v n="18">Tidigt nästa morgon tog Jakob stenen som han haft vid huvudgärden och reste den som en stod och göt olja över den. </v><v n="19">Han kallade platsen Betel; tidigare hette staden Lus.
</v><v n="20">Jakob avgav ett löfte: »Om Gud är med mig och skyddar mig på denna min färd och ger mig mat att äta och kläder att klä mig med, </v><v n="21">så att jag kommer välbehållen hem igen, då skall Herren vara min Gud, </v><v n="22">och stenen som jag har rest som en stod skall bli en Guds boning. Och av allt du låter mig få skall jag ge dig tionde.«
</v></c><c n="29">
<v n="1">Jakob fortsatte sin färd och begav sig till kadmoneernas land. </v><v n="2">Där fick han se en brunn ute på öppna fältet och tre fårhjordar som låg runt omkring den. Man brukade nämligen vattna hjordarna ur den brunnen. Över brunnsöppningen låg en stor sten; </v><v n="3">först när alla hjordarna var samlade kunde man vältra undan stenen från brunnen och vattna fåren. Sedan lade man tillbaka stenen på dess plats över brunnsöppningen.
</v><v n="4">Jakob frågade dem: »Varifrån kommer ni, bröder?« De svarade: »Vi är från Harran.« — </v><v n="5">»Då känner ni kanske Laban, Nachors son«, sade Jakob, och de svarade att de kände honom. </v><v n="6">»Hur har han det?« frågade Jakob. »Bra«, svarade de. »Och där borta kommer hans dotter Rakel med fåren.« </v><v n="7">Jakob fortsatte: »Solen står fortfarande högt på himlen, det är för tidigt att samla ihop boskapen. Vattna fåren och driv ut dem på bete igen!« — </v><v n="8">»Nej«, sade de, »det kan vi inte göra förrän alla hjordarna är samlade och stenen vältrats undan från brunnen. Då vattnar vi fåren.«
</v><v n="9">Medan han ännu talade med dem kom Rakel med fåren, som hon brukade valla åt sin far. </v><v n="10">När Jakob fick se sin morbror Labans dotter Rakel komma med Labans får gick han fram och vältrade undan stenen från brunnen och vattnade sin morbror Labans får. </v><v n="11">Och Jakob kysste Rakel, och han brast i gråt. </v><v n="12">Han berättade för henne att han var nära släkt med hennes far och var Rebeckas son. Då sprang hon och berättade det för sin far, </v><v n="13">och när Laban fick höra nyheten om sin systerson Jakob skyndade han sig ut för att ta emot honom. Han omfamnade och kysste honom och tog honom med sig hem. Där berättade Jakob för Laban allt som hade hänt, </v><v n="14">och Laban sade till honom: »Ja, du är verkligen mitt kött och blod.« Jakob stannade hos honom en månads tid, </v><v n="15">och en dag sade Laban till Jakob: »Visst är du min släkting, men inte skall du behöva arbeta åt mig utan lön. Säg mig vad du vill ha!« </v><v n="16">Nu hade Laban två döttrar, den äldsta hette Lea och den yngsta hette Rakel. </v><v n="17">Leas ögon var utan glans, men Rakel var vacker och välväxt. </v><v n="18">Jakob älskade Rakel, och därför sade han: »Jag arbetar åt dig i sju år för din yngsta dotter Rakel.« </v><v n="19">Laban svarade: »Det är bättre att jag ger henne åt dig än åt en främling. Stanna du hos mig.« </v><v n="20">Så arbetade Jakob för Rakel i sju år, och han tyckte det var som några få dagar, eftersom han älskade henne.
</v><v n="21">Jakob sade till Laban: »Ge mig nu min hustru, tiden har gått. Låt mig komma samman med henne.« </v><v n="22">Då inbjöd Laban alla i grannskapet och ställde till med fest. </v><v n="23">Men när det blev kväll tog han sin dotter Lea och förde henne till Jakob, och han låg med henne. </v><v n="24">Laban gav sin slavflicka Silpa som slavflicka åt sin dotter Lea. </v><v n="25">På morgonen upptäckte Jakob att det var Lea. Då sade han till Laban: »Vad är det du har gjort mot mig? Det är ju för Rakel jag har arbetat hos dig. Varför har du lurat mig?« </v><v n="26">Laban svarade: »Det är inte skick och bruk här på orten att ge bort den yngre dottern före den äldre. </v><v n="27">Fira nu bröllopsveckan till slut med Lea, så skall du få också den andra på villkor att du arbetar sju år till i min tjänst.« </v><v n="28">Jakob samtyckte och fullbordade bröllopsveckan med Lea. Sedan gav Laban honom sin dotter Rakel till hustru. </v><v n="29">Laban gav sin slavflicka Bilha som slavflicka åt sin dotter Rakel. </v><v n="30">Så låg Jakob med Rakel också, och han älskade henne mer än Lea. Han arbetade sedan hos Laban i ytterligare sju år.</v><v n="31">När Herren såg att Lea blev åsidosatt gjorde han henne fruktsam. Men Rakel var ofruktsam. </v><v n="32">Lea blev havande och födde en son. Hon gav honom namnet Ruben, »ty«, sade hon, »Herren har sett min nöd, och nu kommer min man att älska mig«. </v><v n="33">Hon blev åter havande och födde en son. Då sade hon: »Herren hörde att jag blev åsidosatt och har därför gett mig också denne son.« Och hon gav honom namnet Simon. </v><v n="34">Hon blev åter havande och födde en son. Då sade hon: »Nu kommer min man att hålla sig till mig, jag har ju fött honom tre söner.« Därför fick han namnet Levi. </v><v n="35">Hon blev åter havande och födde en son. Då sade hon: »Nu vill jag tacka Herren.« Därför gav hon honom namnet Juda. Sedan slutade hon föda.
</v></c><c n="30">
<v n="1">När Rakel fann att hon inte födde barn åt Jakob blev hon avundsjuk på sin syster och sade till Jakob: »Ge mig barn, annars vill jag dö!« </v><v n="2">Då blev Jakob ond på Rakel och sade: »Jag är väl inte Gud! Det är han som vägrar dig att få barn.« </v><v n="3">Rakel sade: »Jag har ju min slavflicka Bilha. Gå till henne, så får hon föda i mitt ställe, och jag får barn genom henne.« </v><v n="4">Så gav hon honom sin slavflicka Bilha, och Jakob låg med henne. </v><v n="5">Bilha blev havande och födde en son åt Jakob. </v><v n="6">Då sade Rakel: »Gud har skaffat mig rätt, han har hört min bön och gett mig en son.« Därför gav hon honom namnet Dan. </v><v n="7">Rakels slavflicka Bilha blev åter havande och födde sin andre son åt Jakob. </v><v n="8">Då sade Rakel: »Jag har utkämpat en hård kamp med min syster, och jag har segrat.« Och hon gav honom namnet Naftali.
</v><v n="9">När Lea fann att hon inte fick fler barn gav hon sin slavflicka Silpa åt Jakob. </v><v n="10">Leas slavflicka Silpa födde en son åt Jakob. </v><v n="11">Då sade Lea: »Vilken fröjd!« och hon gav honom namnet Gad. </v><v n="12">När Leas slavflicka Silpa födde sin andre son åt Jakob </v><v n="13">sade Lea: »Vilken lycka! Ja, kvinnorna skall prisa mig lycklig.« Och hon gav honom namnet Asher.
</v><v n="14">En gång under veteskörden när Ruben var ute på fälten fann han kärleksäpplen och tog dem med sig hem till sin mor Lea. Då sade Rakel till Lea: »Ge mig några av din sons kärleksäpplen.« </v><v n="15">Hon svarade: »Är det inte nog att du har tagit min man ifrån mig, skall du nu ta min sons kärleksäpplen också?« Men Rakel sade: »Han får ligga hos dig i natt, om jag får din sons kärleksäpplen.« </v><v n="16">På kvällen när Jakob kom hem från fälten gick Lea emot honom och sade: »Det är till mig du skall komma, jag har betalat för dig med min sons kärleksäpplen.« Så låg han med henne den natten. </v><v n="17">Och Gud bönhörde Lea: hon blev havande och födde sin femte son åt Jakob. </v><v n="18">Då sade Lea: »Gud har belönat mig för att jag gav min slavflicka åt min man.« Och hon gav honom namnet Isaskar. </v><v n="19">Lea blev åter havande och födde sin sjätte son åt Jakob. </v><v n="20">Då sade Lea: »Jag har fått en god skänk av Gud. Nu kommer min man att ära mig, när jag har fött honom sex söner.« Och hon gav honom namnet Sebulon. </v><v n="21">Därefter födde hon en dotter, som hon gav namnet Dina.
</v><v n="22">Men Gud glömde inte Rakel; han bönhörde henne och gjorde henne fruktsam, </v><v n="23">hon blev havande och födde en son. Då sade hon: »Gud har gjort slut på min vanära.« </v><v n="24">Och hon gav honom namnet Josef, hon sade: »Må Herren ge mig ännu en son.«</v><v n="25">Sedan Rakel hade fött Josef sade Jakob till Laban: »Låt mig få vända hem till mitt eget land. </v><v n="26">Ge mig mina hustrur och barn, som jag har förvärvat genom att arbeta åt dig, och låt mig gå. Du vet ju själv hur jag har arbetat åt dig.« </v><v n="27">Laban svarade: »Var snäll och lyssna på mig. Spådomstecknen visar att det är för din skull som Herren har välsignat mig.« </v><v n="28">Och han fortsatte: »Bestäm vad du vill ha i lön av mig, så får du det.« </v><v n="29">Jakob sade: »Du vet själv hur jag har arbetat åt dig och vad det har blivit av din boskap när jag har haft hand om den. </v><v n="30">Det lilla du hade innan jag kom har växt till och förökats, och överallt där jag har varit har Herren gett dig välsignelse. När skall jag äntligen kunna göra något för min egen familj?« </v><v n="31">Laban frågade: »Vad skall jag ge dig?« — »Du skall inte ge mig någonting«, svarade Jakob. »Om du bara gör som jag föreslår skall jag fortsätta att vakta dina får och getter. </v><v n="32">Låt mig få gå igenom din hjord i dag och skilja ut alla mörka djur bland fåren och alla brokiga och spräckliga bland getterna: det skall vara min lön. </v><v n="33">Jag sätter min heder i pant: när du sedan kommer för att se vad som har blivit min lön, då skall alla getter du finner hos mig som inte är spräckliga eller brokiga och alla får som inte är mörka betraktas som stulna.« — </v><v n="34">»Gott«, svarade Laban, »det får bli som du säger.« </v><v n="35">Samma dag skilde Laban ut de strimmiga och brokiga bockarna, alla spräckliga och brokiga getter, alla med något vitt på, och alla mörka djur bland fåren och överlämnade dem åt sina söner. </v><v n="36">Han lade ett avstånd på tre dagsmarscher mellan sig och Jakob, som vaktade resten av Labans hjord.
</v><v n="37">Jakob tog färska grenar av poppel, mandelträd och platan och skar strimlor av barken så att det vita på grenarna blev synligt. </v><v n="38">Dessa grenar som han skurit strimlor på ställde han sedan i hoarna, vattenkaren dit djuren kom för att dricka, mitt framför djuren. De parade sig nämligen när de kom för att dricka, </v><v n="39">och eftersom de parade sig framför grenarna, blev deras ungar strimmiga, spräckliga och brokiga. </v><v n="40">Jakob skilde ifrån ungdjuren. På så sätt skaffade han sig egna hjordar som han inte blandade med Labans hjord. </v><v n="41">Varje gång det var kraftiga djur som skulle para sig ställde Jakob grenar i hoarna, så att de såg dem när de parade sig framför dem. </v><v n="42">Men när det var svaga djur ställde han inte dit några grenar. Så fick Laban de svaga djuren och Jakob de starka. </v><v n="43">Och Jakobs rikedomar växte, han hade får och getter i mängd, slavinnor och slavar, kameler och åsnor.
</v></c><c n="31">
<v n="1">Jakob fick höra att Labans söner sade: »Jakob har tagit allt vad vår far ägde, hela hans rikedom kommer från det som tillhör vår far.« </v><v n="2">Och Jakob såg på Laban att han inte var lika vänligt inställd till honom som förut. </v><v n="3">Då sade Herren till Jakob: »Vänd tillbaka till dina fäders land och till din släkt. Jag skall vara med dig.«
</v><v n="4">Jakob skickade bud till Rakel och Lea och bad dem komma ut till honom på betesmarken där han var med sin hjord. </v><v n="5">Han sade till dem: »Jag ser på er far att han inte är lika vänligt stämd mot mig som förut. Men min faders Gud har varit med mig. </v><v n="6">Ni vet själva att jag har arbetat för er far så mycket jag har förmått. </v><v n="7">Ändå har er far lurat mig och gång på gång ändrat min lön. Men Gud har inte tillåtit honom att göra mig någon skada: </v><v n="8">lovade han mig de spräckliga djuren som lön fick hela hjorden spräcklig avkomma, och lovade han mig de strimmiga fick hela hjorden strimmig avkomma. </v><v n="9">Så tog Gud er fars boskap och gav den åt mig. </v><v n="10">En gång under parningstiden såg jag i en dröm att hannarna som betäckte småboskapen var strimmiga, spräckliga och fläckiga. </v><v n="11">I drömmen ropade Guds ängel till mig: Jakob! Jag svarade: Här är jag, </v><v n="12">och han sade: Se, alla hannarna som betäcker småboskapen är strimmiga, spräckliga och fläckiga. Jag har sett hur Laban behandlar dig. </v><v n="13">Jag är den Gud som visade sig för dig i Betel, där du smorde en stod och där du avgav ett löfte till mig. Lämna nu detta land och vänd tillbaka till ditt hemland.«
</v><v n="14">Rakel och Lea svarade honom: »Vi har inte längre någon del och lott i vår fars hus. </v><v n="15">Är vi inte som främlingar för honom? Han har ju sålt oss och själv gjort slut på det han fick för oss. </v><v n="16">Men den rikedom som Gud har berövat vår far, den tillhör helt och hållet oss och våra barn. Gör därför allt vad Gud har sagt till dig.«
</v><v n="17">Då bröt Jakob upp och lät sina barn och hustrur sitta upp på kamelerna. </v><v n="18">Han förde med sig all sin boskap och alla ägodelar han hade förvärvat — den boskap han hade förvärvat i Paddan Aram. Han skulle nu bege sig till sin far Isak i Kanaan. </v><v n="19">Laban var borta och klippte sina får, och så kunde Rakel stjäla med sig sin fars husgudar. </v><v n="20">Jakob lurade aramén Laban och talade inte om för honom att han tänkte ge sig i väg. </v><v n="21">Han gav sig i väg med allt han hade, han gick över Eufrat och ställde färden mot Gileads bergsbygd.</v><v n="22">På tredje dagen fick Laban veta att Jakob hade flytt. </v><v n="23">Då tog han med sig männen i sin släkt och satte efter honom, och efter sju dagar hade han hunnit ifatt honom i Gileads bergsbygd. </v><v n="24">Men på natten kom Gud till aramén Laban i en dröm och sade till honom: »Akta dig för att säga ett enda ord till Jakob!« </v><v n="25">När nu Laban hann upp Jakob hade Jakob slagit läger i bergen. Också Laban och hans män slog läger i Gileads bergsbygd. </v><v n="26">Laban sade till Jakob: »Vad är nu detta? Du har lurat mig och rövat bort mina döttrar som om de vore krigsbyte. </v><v n="27">Varför smög du dig bort och lurade mig, varför sade du ingenting till mig, så att jag kunde ta avsked av dig med fest och sång, med tamburin och lyra? </v><v n="28">Du unnade mig inte ens att kyssa mina barnbarn och mina döttrar till avsked. Du har handlat som en dåre. </v><v n="29">Det står i min makt att skada dig, men din faders Gud sade till mig i natt: ’Akta dig för att säga ett enda ord till Jakob!’ </v><v n="30">Och om du nu hade en sådan hemlängtan att du måste i väg, så behövde du väl inte stjäla mina gudar?«
</v><v n="31">Jakob svarade Laban: »Jag var rädd och trodde att du skulle ta dina döttrar ifrån mig med våld. </v><v n="32">Men den som du finner dina gudar hos skall inte få leva. Undersök här i våra släktingars närvaro om det finns något hos mig som tillhör dig, och ta det i så fall.« Jakob visste inte att Rakel hade stulit gudarna.
</v><v n="33">Laban gick in i Jakobs tält och Leas tält och i de båda slavinnornas tält men fann ingenting. När han kom ut från Lea gick han in i Rakels tält. </v><v n="34">Men Rakel hade lagt husgudarna i kamelsadeln och satt sig på dem. Laban sökte igenom hela tältet men fann ingenting. </v><v n="35">Rakel sade till sin far: »Ta inte illa upp, herre, men jag kan inte resa mig för dig, jag har mina dagar just nu.« Och hur han än letade hittade han inte husgudarna.
</v><v n="36">Då blev Jakob vred och började anklaga Laban. Jakob sade: »Vad har jag gjort för ont, vilket är mitt brott, eftersom du jagar mig? </v><v n="37">Nu har du letat igenom allt jag äger och har — har du hittat en enda sak som tillhör dig? Lägg det i så fall här inför dina och mina släktingar, så att de kan döma mellan oss. </v><v n="38">Under de tjugo år jag varit hos dig har dina tackor och getter aldrig fött i otid, och av baggarna i din hjord har jag inte ätit. </v><v n="39">Jag kom aldrig till dig med rivna djur, jag fick själv betala för dem. Du krävde ersättning av mig när något hade stulits, vare sig det skett på dagen eller på natten. </v><v n="40">Om dagen plågades jag av hetta, om natten av köld, och jag fick aldrig en blund i ögonen. </v><v n="41">I tjugo år har jag varit hos dig: fjorton år arbetade jag åt dig för dina båda döttrar och sex år för dina får och getter, och gång på gång ändrade du min lön. </v><v n="42">Om inte min faders Gud hade varit med mig, Abrahams Gud och Isaks Fruktan, då hade du säkert skickat i väg mig tomhänt. Men Gud såg hur jag led och hur jag fick slita, och han fällde sin dom i natt.«</v><v n="43">Laban svarade Jakob: »Det är mina döttrar, barnen är mina och fåren och getterna är mina, allt du ser här är mitt. Men som det nu är, vad kan väl jag göra med mina döttrar eller med barnen de har fött? </v><v n="44">Låt oss alltså sluta ett förbund, du och jag.« Och han fortsatte: »Även om ingen människa är närvarande står dock Gud som vittne mellan dig och mig.« </v><v n="45">Då tog Jakob en sten och reste den som en stod. </v><v n="46">Och han sade åt sina släktingar att plocka stenar, och de hämtade stenar och byggde ett röse. Sedan höll de måltid där på röset. </v><v n="47">Laban kallade röset Jegar Sahaduta och Jakob kallade det Galed. </v><v n="48">Laban sade: »Detta röse står i dag som vittne mellan dig och mig.« Därför fick det namnet Galed. </v><v n="49">Det kallades också Mispa, ty Laban sade: »Herren skall hålla vakt mellan dig och mig när vi är utom synhåll för varandra. </v><v n="50">Om du behandlar mina döttrar illa eller tar dig andra hustrur vid sidan av dem, så tänk på att Gud står som vittne mellan dig och mig, även om ingen människa är närvarande.«
</v><v n="51">Laban sade till Jakob: »Här är detta röse och här är stenstoden som jag har rest mellan dig och mig. </v><v n="52">De är vittnen, detta röse och stoden: jag skall inte passera detta röse på väg mot dig med ont uppsåt, och du skall inte passera röset och stoden på väg mot mig med ont uppsåt. </v><v n="53">Må Abrahams Gud och Nachors Gud döma mellan oss.« Och Jakob svor eden vid honom som hans far Isak fruktade. </v><v n="54">Han offrade slaktoffer på berget och inbjöd sina släktingar till en måltid. De åt och stannade sedan på berget över natten.
</v><v n="55">Tidigt nästa morgon kysste Laban sina barnbarn och sina döttrar till avsked och välsignade dem. Sedan återvände han hem.
</v></c><c n="32">
<v n="1">Jakob fortsatte sin färd, och plötsligt råkade Guds änglar på honom. </v><v n="2">När Jakob såg dem sade han: »Detta är Guds skara«, och han kallade platsen Machanajim.
</v><v n="3">Jakob skickade budbärare i förväg till sin bror Esau i Seir, dvs. landet Edom, </v><v n="4">med detta uppdrag: »Säg till min herre Esau: Så säger din tjänare Jakob: Jag har varit hos Laban och bott där borta ända tills nu. </v><v n="5">Jag har fått kor, åsnor och får, slavar och slavinnor, och nu skickar jag bud för att underrätta dig, herre, i hopp om att vinna din välvilja.« </v><v n="6">Budbärarna kom tillbaka till Jakob och berättade: »Vi har varit hos din bror Esau, han är redan på väg mot dig med 400 man.« </v><v n="7">Då blev Jakob förskräckt och fylldes av oro. Han delade upp folket han hade med sig, liksom får och kor och kameler, i två skaror. </v><v n="8">Han tänkte: »Om Esau överfaller den ena, så kan den andra slippa undan.«
</v><v n="9">Jakob bad: »Min fader Abrahams Gud och min fader Isaks Gud, Herre, du som sade till mig: ’Vänd tillbaka till ditt land och din släkt, så skall jag låta det gå dig väl.’ </v><v n="10">Jag är inte värd alla dina välgärningar och all den trofasthet du har visat mig. Jag ägde inte mer än min stav när jag gick över Jordan, och nu står jag här med dessa båda skaror. </v><v n="11">Rädda mig undan min bror Esau, jag fruktar att han annars kommer och slår ihjäl mig och de mina, både mödrarna och barnen. </v><v n="12">Du har ju själv sagt: Jag skall låta det gå dig väl och göra dina ättlingar oräkneliga, de skall bli som sanden vid havet.«
</v><v n="13">Jakob stannade där över natten och valde ut en gåva till sin bror Esau av det han hade förvärvat: 14200 getter och 20 bockar, 200 tackor och 20 baggar, 1530 kamelston som gav di och deras föl, 40 kor och 10 tjurar, 20 åsneston och 10 åsnehingstar. 16Han lämnade djuren åt sina män, var hjord för sig, och sade åt dem att gå före honom och hålla avstånd mellan hjordarna. 17Till den förste sade han: »När min bror Esau möter dig och frågar vems tjänare du är, vart du är på väg och vem som äger djuren du driver framför dig, 18då skall du svara: De tillhör din tjänare Jakob, de är en gåva han skickar till dig, min herre Esau; han kommer själv efter oss.« 19På samma sätt sade han till den andre och den tredje, till alla dem som drev hjordarna: så skulle de säga till Esau när de mötte honom. 20De skulle också säga: »Din tjänare Jakob kommer efter oss.« Jakob tänkte nämligen: »Jag skall blidka honom med gåvorna jag skickar i förväg och först därefter komma inför honom. Då kanske han visar mig välvilja.« 21Så skickades Jakobs gåva i väg före honom, medan han själv stannade i lägret den natten.22Under natten steg Jakob upp, tog med sig sina båda hustrur och sina båda slavinnor och sina elva söner och gick över Jabbok vid vadstället. 23Han lät dem gå över floden och lät föra över allt som tillhörde honom. 24Jakob blev ensam kvar. Då brottades en man med honom tills dagen grydde. 25När han såg att han inte kunde besegra Jakob slog han till honom på höftbenet, så att höften gick ur led när de brottades med varandra. 26»Släpp mig«, sade mannen, »dagen gryr!« Men Jakob svarade: »Jag släpper dig inte förrän du välsignar mig.« 27Han frågade honom: »Vad är ditt namn?« — »Jakob«, svarade han. 28Då sade han: »Ditt namn skall inte längre vara Jakob utan Israel, ty du har kämpat med Gud och människor och segrat.« 29Jakob bad honom: »Låt mig få veta ditt namn.« Han svarade: »Varför frågar du mig om mitt namn?« Och han välsignade honom där. 30Jakob kallade platsen Penuel, »ty«, sade han, »jag såg Gud ansikte mot ansikte och ändå skonades mitt liv«. 31När han lämnade Penuel såg han solen gå upp. Och han haltade på grund av sin skadade höft. 32Detta är anledningen till att israeliterna ännu i denna dag inte äter nervsträngen över höftbenet: han slog Jakob på höftbenet, på höftnerven.
</v></c><c n="33">
<v n="1">Jakob fick se Esau komma med 400 man i följe. Han fördelade barnen på Lea och Rakel och de båda slavinnorna. </v><v n="2">Slavinnorna och deras barn lät han gå främst, Lea och hennes barn bakom dem och sist Rakel och Josef. </v><v n="3">Själv gick han framför dem. Han bugade sig sju gånger till jorden medan han gick fram till sin bror. </v><v n="4">Men Esau skyndade emot honom och tog honom i famn. Han föll honom om halsen och kysste honom. Och de grät.
</v><v n="5">När Esau fick se kvinnorna och barnen frågade han: »Vilka är det du har där?« Jakob svarade: »Det är barnen som Gud har skänkt mig, herre.« </v><v n="6">Så steg slavinnorna fram tillsammans med sina barn och bugade sig till jorden. </v><v n="7">Därefter steg Lea fram med sina barn och bugade sig, och slutligen steg Josef och Rakel fram och bugade sig.
</v><v n="8">Esau sade: »Den där stora skaran jag mötte, varför skickade du den?« — »För att vinna din välvilja, herre«, svarade Jakob. </v><v n="9">»Jag har vad jag behöver«, sade Esau, »behåll vad du har, broder.« </v><v n="10">Men Jakob sade: »Nej, jag ber dig! Visa mig välvilja och ta emot min gåva. Jag har ju kommit inför dig så som man kommer inför Gud, och du har inte avvisat mig. </v><v n="11">Därför ber jag dig: ta emot gåvan som jag lät föra till dig. Gud har varit god mot mig, och jag har allt jag behöver.« Och Jakob bad honom så enträget att han tog emot gåvan.
</v><v n="12">Esau sade: »Låt oss nu bryta upp och dra vidare, jag slår följe med dig.« </v><v n="13">Men Jakob svarade: »Som du ser, herre, är barnen små. Jag måste också tänka på mina tackor och kor som ger di. Driver man dem för hårt en enda dag, så dör hela hjorden. </v><v n="14">Därför ber jag dig, herre, att du går i förväg, så kan jag följa långsamt efter, med tanke på djuren jag har att driva och med tanke på barnen, tills jag kommer fram till dig i Seir.« </v><v n="15">Esau sade: »Låt mig åtminstone få lämna kvar en del av mitt folk hos dig.« — »Ta inte illa upp, herre«, svarade Jakob, »men det behöver du inte.«
</v><v n="16">Redan samma dag återvände Esau till Seir. </v><v n="17">Men Jakob begav sig till Suckot, där han byggde sig ett hus. För boskapen gjorde han skjul, och därför fick platsen namnet Suckot.
</v><v n="18">På återvägen från Paddan Aram kom Jakob välbehållen till Shekems stad i Kanaan och slog läger utanför staden. </v><v n="19">Marken där han slog upp sitt tält köpte han av sönerna till Hamor, Shekems far, för hundra kesitor. </v><v n="20">Och där reste han ett altare, som han gav namnet »El är Israels Gud«.
</v></c><c n="34">
<v n="1">Dina, den dotter som Lea hade fött åt Jakob, gick en dag ut för att träffa flickorna i trakten. </v><v n="2">Shekem, som var son till hivén Hamor, hövdingen i landet, fick syn på henne, och han överföll och våldtog henne. </v><v n="3">Men han fäste sig vid Dina, Jakobs dotter, han blev förälskad i flickan och sökte vinna hennes hjärta. </v><v n="4">Han sade till sin far Hamor: »Ordna så att den flickan blir min hustru.«
</v><v n="5">Jakob fick veta att hans dotter Dina hade blivit skändad, men eftersom hans söner var ute på fälten med boskapen väntade han med att säga något tills de kom tillbaka. </v><v n="6">Hamor, Shekems far, gick för att tala med Jakob. </v><v n="7">Då hade Jakobs söner kommit hem från fälten. När de hörde vad som hänt kände de sig djupt kränkta och fylldes av vrede, eftersom Shekem hade gjort något som hölls för ett nidingsdåd i Israel, något som inte får ske, när han låg med Jakobs dotter.
</v><v n="8">Hamor vände sig till dem och sade: »Min son Shekem har fattat kärlek till er syster. Låt honom få henne till hustru. </v><v n="9">Knyt släktskapsband med oss, ge era döttrar åt oss och tag ni våra döttrar. </v><v n="10">Ni kan bo bland oss, landet skall ligga öppet för er. Här kan ni vistas och flytta omkring som ni vill och skaffa er egendom.« </v><v n="11">Och Shekem sade till Dinas far och hennes bröder: »Visa mig er välvilja, så skall jag ge er allt vad ni begär. </v><v n="12">Sätt brudpriset så högt ni vill och kräv vad ni vill i gåva! Jag skall ge er vad ni begär, bara ni ger mig flickan till hustru.«
</v><v n="13">Jakobs söner gav Shekem och hans far Hamor ett svekfullt svar, eftersom Shekem hade skändat deras syster Dina. </v><v n="14">De sade till dem: »Så kan vi aldrig göra, ge vår syster åt en man med förhud. Det vore en skam för oss. </v><v n="15">Bara på ett villkor kan vi ge vårt samtycke: att ni blir som vi och låter omskära alla av manligt kön. </v><v n="16">Då skulle vi kunna ge våra döttrar åt er och själva ta era döttrar, och då kunde vi bo bland er så att vi blev till ett enda folk. </v><v n="17">Men om ni inte går med på att omskära er, då tar vi flickan och ger oss i väg.«
</v><v n="18">Hamor och hans son Shekem godtog deras förslag, </v><v n="19">och den unge mannen gick strax till verket, eftersom han var så betagen i Jakobs dotter. Och han var den främste i hela sin fars släkt.
</v><v n="20">Hamor och hans son Shekem gick till stadsporten och talade till männen i sin stad. </v><v n="21">»Dessa män är vänligt sinnade«, sade de. »Låt dem få vistas bland oss här i landet och flytta omkring här — landet räcker ju till för dem också. Så tar vi deras döttrar till hustrur och ger dem våra döttrar. </v><v n="22">Men det är bara på ett villkor de samtycker till att bo bland oss så att vi blir till ett enda folk: att vi låter omskära alla av manligt kön, liksom de är omskurna. </v><v n="23">Deras boskap och bohag och alla deras lastdjur kommer ju att tillhöra oss. Låt oss nu bara ge dem vårt samtycke så att de bosätter sig bland oss.« </v><v n="24">Alla män i staden biföll Hamors och hans son Shekems förslag, och alla av manligt kön lät omskära sig, alla som bodde i staden.
</v><v n="25">På tredje dagen, när männen led av sina sår, tog två av Jakobs söner, Simon och Levi, Dinas bröder, sina svärd och gick in i staden utan att möta motstånd och dödade alla av manligt kön. </v><v n="26">De dödade Hamor och hans son Shekem med svärd och tog sedan med sig Dina från Shekems hus och gav sig i väg. </v><v n="27">Jakobs söner gick fram över de slagna och plundrade staden, därför att deras syster hade blivit skändad. </v><v n="28">De tog deras får och kor och åsnor, både inne i staden och utanför. </v><v n="29">De förde bort alla deras ägodelar och alla barn och kvinnor och tog allt som fanns i husen.
</v><v n="30">Men Jakob sade till Simon och Levi: »Ni har dragit olycka över mig och gjort mig förhatlig för dem som bor i landet, kanaaneerna och perisseerna. Vi är så få, och går de nu samman och anfaller mig, kommer både jag och min familj att förintas.« </v><v n="31">De svarade: »Skall man få behandla vår syster som en hora?«
</v></c><c n="35">
<v n="1">Gud sade till Jakob: »Dra upp till Betel och stanna där och bygg ett altare åt den Gud som visade sig för dig när du flydde undan din bror Esau.« </v><v n="2">Och Jakob sade till sin familj och till alla han hade med sig: »Gör er av med de främmande gudarna som ni har hos er, rena er och byt kläder. </v><v n="3">Vi skall dra upp till Betel, och där skall jag bygga ett altare åt den Gud som hörde min bön när jag var i nöd och som har varit med mig på min färd.« </v><v n="4">Då gav de Jakob alla främmande gudar de hade och sina örringar, och Jakob grävde ner dem under terebinten vid Shekem. </v><v n="5">Sedan bröt de upp, och Gud slog städerna runt omkring med skräck, så att ingen vågade förfölja Jakobs söner.
</v><v n="6">Så kom Jakob fram till Lus, det nuvarande Betel, i Kanaan, han och alla han hade med sig. </v><v n="7">Där byggde han ett altare, och han kallade platsen El Betel, eftersom Gud hade uppenbarat sig för honom där när han flydde undan sin bror.
</v><v n="8">Debora, Rebeckas amma, dog och blev begravd nedanför Betel, under en ek som man gav namnet Gråteken.
</v><v n="9">Gud visade sig ännu en gång för Jakob sedan han kommit tillbaka från Paddan Aram. Gud välsignade honom </v><v n="10">och sade till honom: »Ditt namn har varit Jakob, men nu skall du inte längre heta Jakob. Du skall heta Israel.« Och han gav honom namnet Israel. </v><v n="11">Gud sade till honom: »Jag är Gud den Väldige. Var fruktsam och föröka dig. Av dig skall bli ett folk, ja, många folk, och du skall bli stamfar till kungar. </v><v n="12">Landet som jag gav åt Abraham och Isak skall jag ge åt dig. Också åt dina ättlingar skall jag ge detta land.« </v><v n="13">Sedan lämnade Gud honom och steg upp igen.
</v><v n="14">Jakob reste en stod på den plats där Gud hade talat med honom, en stenstod, och han utgöt dryckesoffer och olja över den. </v><v n="15">Och Jakob gav platsen där Gud hade talat med honom namnet Betel.</v><v n="16">De bröt upp från Betel, och strax före Efrata var tiden inne för Rakel att föda. Förlossningen blev svår, </v><v n="17">men när det var som svårast sade barnmorskan till henne: »Var lugn, också denna gång får du en son.« </v><v n="18">Hon var nu döende, och när livet höll på att fly gav hon honom namnet Ben-Oni. Men hans far kallade honom Benjamin. </v><v n="19">Så dog Rakel och blev begravd vid vägen till Efrata, det nuvarande Betlehem. </v><v n="20">Jakob reste en sten över hennes grav; denna Rakels gravsten står där än i dag.
</v><v n="21">Israel drog vidare och slog läger på andra sidan Migdal-Eder. </v><v n="22">En gång när Israel bodde i denna trakt låg Ruben med Bilha, sin fars bihustru, och Israel fick reda på det. Jakobs söner var nu tolv: </v><v n="23">Leas söner var Ruben, Jakobs förstfödde, och vidare Simon, Levi, Juda, Isaskar och Sebulon. </v><v n="24">Rakels söner var Josef och Benjamin. </v><v n="25">Bilhas, Rakels slavinnas, söner var Dan och Naftali. </v><v n="26">Silpas, Leas slavinnas, söner var Gad och Asher. Detta var Jakobs söner, som föddes åt honom i Paddan Aram.
</v><v n="27">Jakob kom hem till sin far Isak i Mamre vid Kirjat Arba, det nuvarande Hebron, där Abraham och Isak hade bott. </v><v n="28">Isaks livstid blev 180 år. </v><v n="29">Sedan slutade han sina dagar; han dog och förenades med fäderna, gammal och mätt av år. Hans söner Esau och Jakob begravde honom.
</v></c><c n="36">
<v n="1">Detta är Esaus, dvs. Edoms, släkt. </v><v n="2">Esau tog kanaaneiska kvinnor till hustrur: Ada, hettiten Elons dotter, Oholivama, dotter till Ana, hivén Sivons son, </v><v n="3">och Basemat, dotter till Ismael och syster till Nevajot. </v><v n="4">Ada födde Elifas åt Esau, Basemat födde Reguel, </v><v n="5">och Oholivama födde Jeush, Jalam och Korach. Detta var Esaus söner, som föddes åt honom i Kanaan.
</v><v n="6">Esau tog med sig sina hustrur, sina söner och döttrar och allt sitt folk, sin boskap och sina lastdjur och all egendom han hade förvärvat i Kanaan och flyttade till Seir, bort från sin bror Jakob. </v><v n="7">De hade nämligen så mycket boskap att de inte kunde bo på samma plats; landet där de uppehöll sig räckte inte till för dem, eftersom de hade så många djur. </v><v n="8">Så bosatte sig Esau i Seirs bergsbygd. Esau är densamme som Edom.
</v><v n="9">Detta är släkttavlan för Esau, stamfadern till edomeerna i Seirs bergsbygd. </v><v n="10">Detta är namnen på Esaus söner: Elifas, son till Esaus hustru Ada, Reguel, son till Esaus hustru Basemat.
</v><v n="11">Elifas söner var Teman, Omar, Sefo, Gatam och Kenas. </v><v n="12">Timna, som var bihustru till Esaus son Elifas, födde honom Amalek. Detta var Adas, Esaus hustrus, ättlingar. </v><v n="13">Detta är Reguels söner: Nachat, Serach, Shamma och Missa. Detta var Basemats, Esaus hustrus, ättlingar. </v><v n="14">Detta är sönerna till Esaus hustru Oholivama, dotter till Sivons son Ana: hon födde Jeush, Jalam och Korach åt Esau.
</v><v n="15">Detta är de klanhövdingar som härstammade från Esaus söner.
Elifas, Esaus förstföddes, ättlingar: hövdingarna Teman, Omar, Sefo, Kenas, </v><v n="16">Korach, Gatam och Amalek; detta var Elifas klanhövdingar i Edom, dvs. Adas ättlingar. </v><v n="17">Detta är Reguels, Esaus sons, ättlingar: hövdingarna Nachat, Serach, Shamma och Missa; detta var Reguels klanhövdingar i Edom, dvs. Basemats, Esaus hustrus, ättlingar. </v><v n="18">Detta är Oholivamas, Esaus hustrus, ättlingar: hövdingarna Jeush, Jalam och Korach; detta var Oholivamas, Anas dotters och Esaus hustrus, klanhövdingar. </v><v n="19">Detta var Esaus söner och de klanhövdingar som härstammade från dem. Esau är densamme som Edom.
</v><v n="20">Detta är horén Seirs söner, urinvånarna i landet: Lotan, Shoval, Sivon, Ana, </v><v n="21">Dishon, Eser och Dishan; detta var horeernas, Seirs söners, klanhövdingar i Edom.
</v><v n="22">Lotans söner var Hori och Hemam, Lotans syster var Timna. </v><v n="23">Detta är Shovals söner: Alvan, Manachat, Eval, Shefo och Onam. </v><v n="24">Detta är Sivons söner: Aja och Ana. Det var denne Ana som fann de varma källorna i öknen när han vaktade åsnorna åt sin far Sivon. </v><v n="25">Detta är Anas barn: Dishon och Oholivama, Anas dotter. </v><v n="26">Detta är Dishons söner: Hemdan, Eshban, Jitran och Keran. </v><v n="27">Detta är Esers söner: Bilhan, Saavan och Akan. </v><v n="28">Detta är Dishans söner: Us och Aran.
</v><v n="29">Detta är horeernas klanhövdingar: hövdingarna Lotan, Shoval, Sivon, Ana, </v><v n="30">Dishon, Eser och Dishan; detta var horeernas klanhövdingar i Seir, hövding för hövding.
</v><v n="31">Detta är de kungar som regerade i Edom innan någon israelitisk kung regerade där. </v><v n="32">Bela, Beors son, blev kung i Edom, med säte i Dinhava. </v><v n="33">När Bela dog blev Jovav, Serachs son, från Bosra kung efter honom. </v><v n="34">När Jovav dog blev Husham från temaneernas land kung efter honom. </v><v n="35">När Husham dog blev Hadad, Bedads son, kung efter honom. Han besegrade midjaniterna i Moab, och han hade sitt säte i Avit. </v><v n="36">När Hadad dog blev Samla från Masreka kung efter honom. </v><v n="37">När Samla dog blev Saul från Rechovot vid floden kung efter honom. </v><v n="38">När Saul dog blev Baal Hanan, Akbors son, kung efter honom. </v><v n="39">När Baal Hanan, Akbors son, dog blev Hadad kung efter honom, med säte i Pagu. Hans hustru hette Mehetavel, dotter till Matred, dotter till Me Sahav.
</v><v n="40">Detta är namnen på Esaus klanhövdingar efter familj och ort, namn för namn: hövdingarna Timna, Alva, Jetet, </v><v n="41">Oholivama, Ela, Pinon, </v><v n="42">Kenas, Teman, Mivsar, </v><v n="43">Magdiel och Iram. Detta var Edoms klanhövdingar efter deras boplatser i det land som är deras; Edom är densamme som Esau, edomeernas stamfar.
</v></c><c n="37">
<v n="1">Jakob bosatte sig i det land där hans far hade bott, i Kanaan.
</v><v n="2">Detta är berättelsen om Jakob och hans släkt.
När Josef var sjutton år vallade han fåren tillsammans med sina bröder; som pojke brukade han vara med sönerna till Bilha och Silpa, sin fars hustrur. Allt ont som berättades om dem förde han vidare till fadern. </v><v n="3">Israel älskade Josef mer än alla sina andra söner, han hade ju fått honom på gamla dagar. Han hade låtit göra en fotsid dräkt åt honom. </v><v n="4">Men när bröderna såg att deras far älskade Josef mer än alla sina andra söner greps de av hat och kunde inte tala vänligt med honom.
</v><v n="5">En gång hade Josef en dröm. När han berättade den för sina bröder blev deras hat ännu starkare. </v><v n="6">»Hör vad jag har drömt«, sade han. </v><v n="7">»Vi var ute på åkern och band kärvar, och min kärve reste sig och stod upprätt och era kärvar ställde sig i en ring och bugade sig för min kärve.« </v><v n="8">Då sade bröderna: »Skall du bli kung över oss? Skall du härska över oss?« Och deras hat blev ännu starkare på grund av hans drömmar och hans prat.
</v><v n="9">Sedan hade han en annan dröm som han berättade för sina bröder. »Jag har haft en dröm igen«, sade han. »Jag drömde att solen och månen och elva stjärnor bugade sig för mig.« </v><v n="10">Men när han berättade detta för sin far och sina bröder tillrättavisade fadern honom: »Vad är det för en dröm! Skall vi komma och buga oss till jorden för dig, jag och din mor och dina bröder?« </v><v n="11">Bröderna retade sig på honom, men hans far kunde inte glömma vad han hade sagt.
</v><v n="12">En gång när Josefs bröder var borta och vallade faderns får vid Shekem </v><v n="13">sade Israel till Josef: »Du vet att dina bröder är med fåren vid Shekem, och nu tänker jag skicka dig till dem.« — »Ja, far«, svarade han, </v><v n="14">och Israel fortsatte: »Se efter om allt är som det skall med dina bröder och med fåren och kom sedan tillbaka och berätta för mig.« Och Israel skickade i väg honom från Hebrondalen.
När Josef kom fram till Shekem </v><v n="15">och irrade omkring på fälten där mötte han en man som frågade: »Vad letar du efter?« — </v><v n="16">»Jag letar efter mina bröder«, svarade Josef. »Kan du tala om för mig var de vallar fåren?« </v><v n="17">Mannen sade: »De har gett sig i väg härifrån, jag hörde dem säga att de skulle till Dotan.« Josef följde då efter sina bröder och fann dem i Dotan.
</v><v n="18">Bröderna såg Josef på långt håll, och innan han kom fram till dem började de smida planer på att döda honom. </v><v n="19">De sade till varandra: »Titta, där har vi vår drömmare! </v><v n="20">Kom så dödar vi honom! Vi kastar honom i en brunn och säger att han har blivit uppäten av ett vilddjur. Då får vi se vad det blir av hans drömmar!« </v><v n="21">Men när Ruben hörde detta försökte han rädda honom från de andra och sade: »Nej, vi får inte slå ihjäl honom!« </v><v n="22">Och Ruben sade till dem: »Spill inget blod! Kasta honom i brunnen här ute i öknen, men skada honom inte!« Han ville nämligen rädda honom från de andra för att sedan kunna föra honom tillbaka till hans far.
</v><v n="23">När Josef kom fram till sina bröder slet de av honom hans dräkt, den fotsida dräkt som han hade på sig. </v><v n="24">Sedan tog de honom och kastade honom i brunnen. Brunnen var tom, där fanns inget vatten. </v><v n="25">När de sedan hade slagit sig ner för att äta fick de syn på en karavan med ismaeliter; de kom från Gilead och deras kameler var lastade med ladanum, balsam och mastix som skulle föras ner till Egypten. </v><v n="26">Juda sade då till sina bröder: »Vad har vi för glädje av att döda vår bror och tvingas dölja vårt brott? </v><v n="27">Kom så säljer vi honom till ismaeliterna. Då behöver inte vi bruka våld mot honom — det är ju ändå vår egen bror.« Och bröderna rättade sig efter honom.
</v><v n="28">Några midjanitiska köpmän som kom förbi drog upp Josef ur brunnen. De sålde Josef för tjugo siklar silver till ismaeliterna, och dessa tog med sig Josef till Egypten.
</v><v n="29">När Ruben kom tillbaka till brunnen upptäckte han att Josef inte var där. Då rev han sönder sina kläder </v><v n="30">och återvände till bröderna. »Pojken är borta«, ropade han, »vad skall jag ta mig till?«
</v><v n="31">Bröderna tog Josefs fotsida dräkt, slaktade en bock och doppade dräkten i blodet. </v><v n="32">Sedan skickade de dräkten till sin far och sade: »Den här har vi hittat. Se efter om det är din sons dräkt.« </v><v n="33">Han såg på den och sade: »Det är hans! Min son är uppäten av ett vilddjur, Josef är ihjälriven!« </v><v n="34">Och Jakob rev sönder sina kläder, han band säcktyg kring höfterna och sörjde sin son under lång tid. </v><v n="35">Alla hans söner och döttrar kom för att trösta honom, men han ville inte låta sig tröstas utan sade: »Jag skall sörja min son tills jag själv stiger ner i dödsriket.« Så begrät hans far honom.
</v><v n="36">I Egypten sålde midjaniterna Josef till Potifar, hovman hos farao och befälhavare för livgardet.
</v></c><c n="38">
<v n="1">Vid denna tid lämnade Juda sina bröder och slöt sig till en man i Adullam som hette Hira. </v><v n="2">Där mötte han dottern till en kanaané som hette Shua, och henne tog han till hustru. Han låg med henne, </v><v n="3">och hon blev havande och födde en son, som fick namnet Er. </v><v n="4">Hon blev åter havande och födde en son, som hon gav namnet Onan. </v><v n="5">Och hon födde ännu en son, som hon gav namnet Shela; hon befann sig i Kesiv när hon födde honom.
</v><v n="6">Juda tog en hustru åt sin förstfödde son Er; hon hette Tamar. </v><v n="7">Men Er, Judas förstfödde, väckte Herrens misshag, och Herren dödade honom. </v><v n="8">Då sade Juda till Onan: »Gå till din brors hustru och gör din svågerplikt mot henne och skaffa avkomma åt din bror.« </v><v n="9">Men Onan visste att barnet inte skulle räknas som hans, och var gång han låg med sin brors hustru lät han sin säd spillas på marken för att slippa skaffa barn åt sin bror. </v><v n="10">Därmed väckte han Herrens misshag, och därför dödade Herren också honom. </v><v n="11">Då sade Juda till sin svärdotter Tamar: »Nu får du bo som änka i din fars hus tills min son Shela blir vuxen.« Han var rädd att också Shela skulle dö, liksom hans bröder. Så flyttade Tamar hem till sin far.
</v><v n="12">Tiden gick, och Shuas dotter, Judas hustru, dog. När sorgetiden var över gick Juda en dag tillsammans med sin vän Hira i Adullam upp till Timna för att vara med om fårklippningen. </v><v n="13">När Tamar fick höra att hennes svärfar skulle gå till fårklippningen i Timna </v><v n="14">lade hon av sig änkekläderna, satte på sig en slöja och sminkade sig. Sedan satte hon sig vid porten till Enajim, som ligger på vägen mot Timna. Hon hade förstått att man inte skulle ge henne till hustru åt Shela, fastän han nu var vuxen.
</v><v n="15">När Juda fick syn på henne trodde han att det var en prostituerad, eftersom hon var beslöjad. </v><v n="16">Och han gick bort till henne där hon satt vid vägkanten. »Låt mig ligga med dig«, sade han; han visste inte att det var hans svärdotter. Hon sade: »Vad betalar du för det?« </v><v n="17">Juda svarade: »Jag skickar en killing ur min hjord.« — »Då får du ge mig en pant tills du har skickat den«, sade hon. </v><v n="18">»Vad skall du ha i pant?« frågade han. Hon svarade: »Ditt sigill och sigillsnodden och staven du har i handen.« Han gav henne vad hon begärde och låg sedan med henne, och hon blev havande. </v><v n="19">Hon gick därifrån, lade av sig slöjan och tog på sig änkekläderna.
</v><v n="20">Juda skickade över killingen med sin vän från Adullam för att få tillbaka panten av kvinnan, men han kunde inte finna henne. </v><v n="21">Han frågade folk på platsen: »Var är den där tempelflickan som håller till vid vägen i Enajim?« De svarade: »Här har inte varit någon tempelflicka.« </v><v n="22">Han kom tillbaka till Juda och berättade att han inte kunnat finna henne och att folket på platsen förnekade att det hade varit någon tempelflicka där. </v><v n="23">Juda sade: »Då får hon väl behålla panten. Bara nu inte detta drar skam över oss. Jag skickade i alla fall den här killingen, fast du inte kunde finna henne.«
</v><v n="24">Omkring tre månader senare sade man till Juda: »Din svärdotter Tamar har horat, och nu är hon med barn.« Då sade Juda: »För ut henne, hon skall brännas!« </v><v n="25">Men när hon fördes ut skickade hon bud till sin svärfar och lät säga: »Ägaren till de här sakerna är far till mitt barn. Se efter vems det här är: sigillet, snodden och staven.« </v><v n="26">Juda kände igen dem. »Hon har rätten på sin sida«, sade han, »eftersom jag inte gav henne åt min son Shela.« Men han låg aldrig mer med henne.
</v><v n="27">När det var tid för henne att föda visade det sig att hon skulle få tvillingar. </v><v n="28">Vid förlossningen stack först en hand ut. Då tog barnmorskan ett rött band och knöt kring handen. »Han kom först«, sade hon. </v><v n="29">Men han drog tillbaka handen, och hans bror kom fram. Då sade hon: »Så du bryter fram!« Och han fick namnet Peres. </v><v n="30">Därefter kom hans bror, han som hade det röda bandet kring handen, och han fick namnet Serach.
</v></c><c n="39">
<v n="1">Josef hade förts ner till Egypten, där Potifar, hovman hos farao och befälhavare för livgardet, en egypter, köpte honom av ismaeliterna, som hade fört honom dit. </v><v n="2">Herren var med Josef och allting lyckades för honom. Han fick göra tjänst hemma hos sin egyptiske husbonde, </v><v n="3">som såg att Herren var med Josef och lät honom lyckas i allt han företog sig. </v><v n="4">Josef vann hans välvilja och blev hans personlige tjänare. Egyptern gav honom ansvaret för sitt hus och lämnade allt han ägde i Josefs vård. </v><v n="5">Från den stund han gett honom ansvaret för sitt hus och för allt han ägde välsignade Herren egypterns hus för Josefs skull. Herrens välsignelse vilade över allt han ägde, både hans hem och hans ägor. </v><v n="6">Han överlät allt han ägde i Josefs vård, och med honom i sin tjänst behövde han inte bekymra sig om annat än maten han skulle äta.
Josef var välväxt och vacker. </v><v n="7">Efter en tid började husbondens hustru kasta sina blickar på honom. »Ligg med mig«, sade hon. </v><v n="8">Men Josef avvisade henne och sade: »Min husbonde har lämnat alla bekymmer i huset åt mig och anförtrott allt han äger i min vård. </v><v n="9">Här i huset har han inte mer att säga till om än jag, han nekar mig ingenting — utom dig, eftersom du är hans hustru. Hur skulle jag då kunna handla så illa och synda mot Gud?« </v><v n="10">Och fast hon dag ut och dag in försökte övertala honom, lyssnade han inte på henne och ville inte ligga med henne och vara henne nära.
</v><v n="11">En dag kom han som vanligt in i huset för att sköta sitt arbete, och ingen av husets folk var inne. </v><v n="12">Då högg hon tag i hans mantel och sade: »Ligg med mig!« Men han lämnade manteln i hennes hand och sprang sin väg. </v><v n="13">När hon såg att han lämnade manteln och flydde </v><v n="14">ropade hon på husets folk och sade till dem: »Se bara, han har tagit hit en hebré som vill roa sig på vår bekostnad. Han kom och ville ligga med mig. Men jag skrek så högt jag kunde, </v><v n="15">och när han hörde hur jag ropade och skrek lämnade han kvar sin mantel och sprang sin väg.«
</v><v n="16">Hon lät sedan hans mantel ligga kvar tills hans husbonde kom hem. </v><v n="17">Då upprepade hon sin berättelse för honom: »Den hebreiske slaven som du har tagit hit, han kom in till mig och ville roa sig. </v><v n="18">Men jag ropade och skrek, och då lämnade han kvar sin mantel och flydde.« </v><v n="19">När husbonden hörde sin hustru berätta om hur hans slav hade burit sig åt mot henne fylldes han av vrede. </v><v n="20">Husbonden lät gripa honom och sätta honom i det fängelse där kungens fångar hölls inspärrade. Så satt nu Josef i fängelse. </v><v n="21">Men Herren var med honom och lät honom möta barmhärtighet. Han gjorde fängelsechefen vänligt stämd mot honom, </v><v n="22">och denne lät Josef få uppsikt över alla fångarna i fängelset och ha hand om allt som skulle göras där. </v><v n="23">Fängelsechefen behövde inte ha någon tillsyn över det som anförtrotts Josef, eftersom Herren var med honom. Och Herren lät honom lyckas i allt han företog sig.
</v></c><c n="40">
<v n="1">En tid därefter hände det att den egyptiske kungens munskänk och bagare gjorde sig skyldiga till förseelser mot sin herre, kungen av Egypten. </v><v n="2">Farao blev vred på sina båda hovmän, förste munskänken och förste bagaren, </v><v n="3">och lät sätta dem i häkte hos befälhavaren för livgardet, i det fängelse där Josef satt fången. </v><v n="4">Och gardesbefälhavaren gav Josef i uppdrag att betjäna dem.
Efter en tid i häkte </v><v n="5">hade de båda under samma natt var sin dröm, den egyptiske kungens munskänk och bagare, där de satt i fängelset, och varje dröm krävde sin särskilda tydning. </v><v n="6">När Josef kom in till dem på morgonen såg han att de var betryckta. </v><v n="7">Då frågade han faraos hovmän, som tillsammans med honom själv satt i häkte i hans husbondes hus: »Varför ser ni så dystra ut i dag?« </v><v n="8">De svarade honom: »Vi har drömt, men det finns ingen som kan tyda våra drömmar.« Josef sade: »Att tyda är Guds sak. Berätta nu för mig.«
</v><v n="9">Då berättade förste munskänken sin dröm för Josef: »Jag drömde att jag hade en vinstock framför mig. </v><v n="10">Den hade tre rankor, och knappt hade den börjat skjuta skott förrän den stod i full blom, och den bar klasar med mogna druvor. </v><v n="11">Jag höll faraos bägare i handen, och jag plockade druvorna och pressade ut saften i bägaren och räckte den till farao.« </v><v n="12">Josef sade: »Detta är uttydningen: de tre rankorna betyder tre dagar. </v><v n="13">Om tre dagar skall farao upphöja dig och ge dig tillbaka ditt ämbete, och du skall åter få räcka farao hans bägare som förut när du var hans munskänk. </v><v n="14">Men tänk på mig när det går bra för dig och visa att du är min vän genom att påminna farao om mig, så att jag slipper ut härifrån. </v><v n="15">Jag rövades bort från hebreernas land, och här har jag oförskyllt kastats i fängelse.«
</v><v n="16">När förste bagaren hörde att Josef gav en så gynnsam uttydning sade han till honom: »Det var likadant i min dröm, jag drömde att jag bar tre brödkorgar på huvudet. </v><v n="17">I den översta korgen låg bakverk till farao av alla de slag. Men fåglarna åt dem ur korgen på mitt huvud.« </v><v n="18">Josef svarade: »Detta är uttydningen: de tre korgarna betyder tre dagar. </v><v n="19">Om tre dagar skall farao upphöja dig och låta hänga upp dig på en påle, och fåglarna skall äta ditt kött.«
</v><v n="20">Tredje dagen därefter inföll faraos födelsedag. Då höll han ett gästabud för hela hovet, och då upphöjde han i kretsen av hovet förste munskänken och förste bagaren. </v><v n="21">Han lät förste munskänken få tillbaka sin tjänst, så att han åter fick räcka farao hans bägare, </v><v n="22">och förste bagaren lät han hänga upp, alldeles som Josef hade sagt dem i sin uttydning. </v><v n="23">Men förste munskänken tänkte inte på Josef utan glömde bort honom.
</v></c><c n="41">
<v n="1">Två år därefter hade farao en dröm: han stod vid Nilen, </v><v n="2">och upp ur floden kom sju vackra och feta kor och började beta i strandgräset. </v><v n="3">Efter dem kom sju andra kor upp ur Nilen, fula och magra, och de ställde sig på stranden bredvid de andra korna. </v><v n="4">Och de fula och magra korna åt upp de sju vackra och feta. Sedan vaknade farao. </v><v n="5">Men han somnade om och hade en ny dröm. Han såg sju ax komma upp på samma strå, välmatade och fina. </v><v n="6">Efter dem såg han sju andra ax skjuta upp, tunna och svedda av östanvinden. </v><v n="7">Och de tunna axen slukade de sju välmatade och fulla axen. Sedan vaknade farao och förstod att han hade drömt.
</v><v n="8">På morgonen var farao fylld av oro och skickade bud efter alla siarpräster och visa män i Egypten. Farao berättade sina drömmar för dem, men ingen kunde tyda dem åt honom. </v><v n="9">Då tog förste munskänken till orda: »Nu måste jag påminna om mina försyndelser. </v><v n="10">En gång hade farao blivit vred på sina tjänare och låtit sätta mig i häkte hos befälhavaren för livgardet, mig och förste bagaren. </v><v n="11">Där hade vi under samma natt var sin dröm, han och jag, och våra drömmar hade var sin särskilda tydning. </v><v n="12">Hos oss hade vi en ung hebré som var slav hos gardesbefälhavaren. Vi berättade våra drömmar för honom, och han tydde dem för oss, varje dröm för sig. </v><v n="13">Och så som han hade uttytt för oss, så blev det: jag fick tillbaka min ställning och den andre blev upphängd.«
</v><v n="14">Då lät farao skicka efter Josef, och man skyndade sig att hämta honom från fängelset. Josef fick raka sig och byta kläder, och så kom han inför farao. </v><v n="15">Farao sade till Josef: »Jag har haft en dröm, men det finns ingen som kan tyda den. Nu har jag fått veta att du kan tyda de drömmar som du får höra.« </v><v n="16">Josef svarade farao: »Inte jag! Men Gud skall ge farao ett lyckosamt svar.«
</v><v n="17">Då sade farao till Josef: »Jag drömde att jag stod på Nilstranden. </v><v n="18">Upp ur floden kom då sju feta och fina kor och började beta i strandgräset. </v><v n="19">Efter dem kom sju andra kor upp, så eländiga och fula och magra att jag aldrig sett så fula kor i hela Egypten. </v><v n="20">Och de magra och fula korna åt upp de sju första, de feta. </v><v n="21">Men när de hade fått dem i sig märktes det inte på dem, de var lika fula som förut. Så vaknade jag. </v><v n="22">Sedan drömde jag att jag såg sju ax komma upp på samma strå, fullmatade och fina. </v><v n="23">Efter dem såg jag sju andra ax skjuta upp, torra och tunna och svedda av östanvinden. </v><v n="24">Och de tunna axen slukade de sju fulla axen. — Jag har berättat detta för siarprästerna, men ingen kan förklara det för mig.«
</v><v n="25">Josef sade till farao: »Faraos drömmar är en och samma dröm. Gud har talat om för farao vad han tänker göra. </v><v n="26">De sju feta korna betyder sju år, de sju fulla axen betyder också sju år: det är en och samma dröm. </v><v n="27">De sju magra och fula korna som kom upp efter dem betyder sju år, liksom de sju axen som var tunna och svedda av östanvinden. Det skall bli sju hungerår. </v><v n="28">Det är som jag redan har sagt farao: Gud har visat farao vad han tänker göra. </v><v n="29">Det skall komma sju år med stort överflöd i hela Egypten. </v><v n="30">Men efter dem kommer sju hungerår, så svåra att man inte skall minnas något av överflödet som var i Egypten. Hungersnöden kommer att föröda landet, </v><v n="31">och det skall inte finnas några spår av det överflöd som fanns där, ty den hungersnöd som kommer blir mycket svår. </v><v n="32">Att farao drömde två gånger betyder att Gud har fattat ett fast beslut och att han snart skall sätta det i verket.
</v><v n="33">Därför bör farao nu se sig om efter en klok och förståndig man att göra till styresman över Egypten. </v><v n="34">Farao bör gripa in och tillsätta fogdar i landet och kräva in en femtedel av skördarna i Egypten under de sju överflödsåren. </v><v n="35">Under de kommande goda åren skall fogdarna samla in livsmedel: i städerna skall de lägga upp spannmålsförråd som står till faraos förfogande, och de skall hålla lagren under bevakning. </v><v n="36">På det viset får Egypten ett förråd av livsmedel för de sju hungeråren som kommer över landet, så att det inte dukar under för hungersnöden.«</v><v n="37">Farao och hela hans hov fann förslaget gott, </v><v n="38">och farao sade till sina hovmän: »Finns det någon som äger Guds ande så som han?« </v><v n="39">Sedan sade han till Josef: »Eftersom Gud har låtit dig få veta allt detta, kan ingen vara så klok och förståndig som du. </v><v n="40">Du skall förvalta de kungliga egendomarna, och hela mitt folk skall rätta sig efter dina befallningar. Tronen skall vara mitt enda företräde framför dig.«
</v><v n="41">Farao sade till Josef: »Härmed gör jag dig till styresman över hela Egypten.« </v><v n="42">Och farao drog av sig sin sigillring och satte den på Josefs finger, han klädde honom i kläder av fint linne och hängde en guldkedja om hans hals. </v><v n="43">Han lät honom åka i den näst förnämsta vagnen, och framför honom ropade man: »Avrek!« Så gjorde farao honom till styresman över hela Egypten. </v><v n="44">Och farao sade till Josef: »Jag är farao, men utan din befallning skall ingen i hela Egypten lyfta hand eller fot.« </v><v n="45">Farao gav Josef namnet Safenat Paneach och gav honom till hustru Asenat, dotter till Poti Fera, prästen i On. — </v><v n="46">Josef var 30 år när han stod inför farao, kungen av Egypten.
Josef lämnade farao och företog en resa genom hela Egypten. </v><v n="47">Under de sju överflödsåren gav landet rika skördar, </v><v n="48">och under dessa sju år av överflöd i Egypten lät Josef samla in alla livsmedel och lagra dem i städerna: i varje stad lagrades de grödor som vuxit på åkrarna runt omkring. </v><v n="49">Josef lade upp förråd av spannmål i stor mängd, den var som havets sand. Till sist fick man sluta räkna, det gick inte att hålla räkning längre.
</v><v n="50">Innan det första hungeråret kom fick Josef två söner med Asenat, dotter till Poti Fera, prästen i On. </v><v n="51">Den förstfödde gav Josef namnet Manasse, »ty«, sade han, »Gud har fått mig att glömma både mina olyckor och min släkt«. </v><v n="52">Den andre sonen gav han namnet Efraim, »ty«, sade han, »Gud har gett mig livsfrukt i mina vedermödors land«.
</v><v n="53">När de sju överflödsåren i Egypten var förbi </v><v n="54">började de sju hungeråren, så som Josef hade förutsagt. Alla länder drabbades av hungersnöd, men överallt i Egypten hade man bröd. </v><v n="55">När man började känna av hungersnöden över hela Egypten och folket ropade till farao efter bröd svarade han: »Gå till Josef och gör som han säger.« </v><v n="56">Då nu hungersnöden hade drabbat hela landet öppnade Josef alla spannmålsförråden och sålde säd till egypterna, eftersom hungersnöden var svår i Egypten. </v><v n="57">Och från hela jorden kom man till Egypten för att köpa säd av Josef, ty det var svår hungersnöd överallt.
</v></c><c n="42">
<v n="1">När Jakob fick veta att det fanns säd i Egypten sade han till sina söner: »Vad väntar ni på? </v><v n="2">Jag har hört att det finns säd nere i Egypten. Far dit och köp åt oss, så att vi överlever och inte svälter ihjäl.« </v><v n="3">Då gav sig tio av Josefs bröder i väg för att köpa spannmål i Egypten. </v><v n="4">Josefs bror Benjamin ville Jakob inte skicka med bröderna, för att han inte skulle råka ut för någon olycka.
</v><v n="5">Bland alla andra som kom för att köpa säd kom också Israels söner, ty hungersnöden hade drabbat Kanaan. </v><v n="6">Josef var den som hade makten i Egypten, det var han som sålde säd till alla i landet, och därför kom nu Josefs bröder och bugade sig till jorden för honom. </v><v n="7">När Josef fick se sina bröder kände han igen dem, men han gav sig inte till känna för dem utan frågade bryskt: »Varifrån kommer ni?« — »Från Kanaan för att köpa brödsäd«, svarade de.
</v><v n="8">Josef kände igen sina bröder, men de kände inte igen honom. </v><v n="9">Han kom ihåg drömmarna som han hade drömt om dem, och han sade till dem: »Ni är spioner! Ni har kommit för att se var det finns blottor i landets försvar.« — </v><v n="10">»Nej, herre«, svarade de, »dina tjänare har bara kommit för att köpa brödsäd. </v><v n="11">Vi är alla söner till samme man, vi är hederliga människor och inga spioner.« </v><v n="12">Men Josef sade: »Jo, ni har kommit för att se var det finns blottor i landets försvar.« </v><v n="13">De svarade: »Vi var tolv bröder, herre, söner till en och samme man i Kanaan. Men den yngste är kvar hos vår far, och en finns inte mer.« </v><v n="14">Josef sade till dem: »Det är som jag redan har sagt er: ni är spioner. </v><v n="15">Men låt mig sätta er på prov: så sant farao lever, ni slipper inte härifrån förrän er yngste bror kommer hit. </v><v n="16">Skicka en av er att hämta er bror. Ni andra skall hållas fängslade tills det blir prövat om ni har talat sanning. Har ni inte det är ni spioner, så sant farao lever.« </v><v n="17">Sedan satte han dem alla i häkte i tre dagar.
</v><v n="18">Den tredje dagen sade Josef till dem: »Om ni gör som jag säger skall ni få leva — jag fruktar Gud. </v><v n="19">Nu skall vi se om ni är hederliga: en av er får stanna kvar i häktet, och ni andra får ge er av med säd till era svältande familjer. </v><v n="20">Sedan tar ni med er yngste bror till mig. Det blir beviset för att ni har talat sanning, och då slipper ni dö.« Och så måste de göra. </v><v n="21">Men bröderna sade till varandra: »Detta är straffet för det vi gjorde mot vår bror. Vi såg hur förtvivlad han var, han bad om förbarmande, men vi lyssnade inte på honom. Därför har vi nu själva drabbats av denna olycka.« </v><v n="22">Ruben svarade dem: »Jag sade ju att ni inte skulle göra pojken illa. Men ni ville inte höra på, och nu kommer vedergällningen för hans blod.« </v><v n="23">De visste inte att Josef förstod vad de sade, eftersom han hade talat med dem genom tolk. </v><v n="24">Nu vände han sig bort och gick ut och grät. Sedan kom han tillbaka och talade till dem. Han skilde Simon från de andra och lät fängsla honom inför ögonen på dem.
</v><v n="25">Sedan befallde Josef att man skulle fylla deras säckar med spannmål och lägga tillbaka vars och ens pengar i hans säck och att man skulle ge dem mat för resan. Så gjorde man också, </v><v n="26">och bröderna lastade säden på sina åsnor och gav sig i väg. </v><v n="27">Men när en av dem öppnade sin säck vid nattlägret för att utfodra sin åsna fick han se sina pengar överst i säcken. </v><v n="28">»Jag har fått mina pengar tillbaka«, ropade han till bröderna, »titta, här ligger de i min säck!« De blev alldeles utom sig, de såg skräckslagna på varandra och sade: »Vad är det Gud har gjort mot oss?«
</v><v n="29">Så kom de hem till sin far Jakob i Kanaan och berättade för honom allt vad de hade varit med om: </v><v n="30">»Han som är landets herre talade bryskt till oss och behandlade oss som spioner. </v><v n="31">Men vi sade till honom: Vi är hederliga människor och inga spioner. </v><v n="32">Vi var tolv bröder, söner till samme far, men en finns inte mer, och den yngste är nu hos vår far i Kanaan. </v><v n="33">Då sade han som är landets herre: Nu skall jag ta reda på om ni är hederliga. Lämna kvar en av er hos mig och ta med er säden till era svältande familjer och ge er av. </v><v n="34">Sedan skall ni föra hit er yngste bror till mig, så att jag får förvissa mig om att ni inte är spioner utan hederliga människor. Då får ni tillbaka er bror och kan röra er fritt i landet.«
</v><v n="35">När de sedan tömde sina säckar hittade var och en sin penningpung i säcken. Både de och deras far blev förfärade när de fick syn på penningpungarna. </v><v n="36">Deras far Jakob sade till dem: »Ni gör mig barnlös! Josef finns inte mer, Simon finns inte mer, och nu vill ni ta Benjamin. Det är mig det går ut över, alltsammans!« </v><v n="37">Då sade Ruben till sin far: »Du får döda mina båda söner om jag inte har honom med mig tillbaka till dig. Anförtro honom åt mig, jag skall föra honom tillbaka till dig.« </v><v n="38">Men han svarade: »Min son får inte följa med er. Hans bror är död och han är ensam kvar. Skulle en olycka hända honom på er resa, då driver ni er gamle far med sorg ner i dödsriket.«
</v></c><c n="43">
<v n="1">Men hungersnöden var svår i landet, </v><v n="2">och när de hade gjort slut på säden de fört hem från Egypten sade deras far till dem: »Res dit igen och köp litet brödsäd åt oss.« </v><v n="3">Juda svarade honom: »Mannen sade klart och tydligt att vi inte fick visa oss för honom om vi inte hade vår bror med oss. </v><v n="4">Om du nu låter vår bror följa med oss, så far vi ner och köper brödsäd åt dig. </v><v n="5">Men om du inte låter honom följa med, vill vi inte fara, för mannen sade till oss: Visa er inte för mig om ni inte har er bror med er!« </v><v n="6">Då sade Israel: »Varför skulle ni ställa till det så för mig och tala om för mannen att ni har en bror till?« </v><v n="7">De svarade: »Han förhörde sig noga om oss och vår släkt och frågade: Lever er far ännu? Har ni någon bror? Och vi talade om för honom hur det var. Inte kunde vi veta att han skulle säga: För hit er bror!« </v><v n="8">Juda sade till sin far Israel: »Låt pojken följa med mig, och låt oss genast komma i väg, så att vi överlever och inte svälter ihjäl, vi och du själv och våra kvinnor och barn. </v><v n="9">Jag tar ansvar för honom, mig kan du ställa till svars: om jag inte har honom med mig tillbaka och överlämnar honom här till dig, så skall jag stå som en brottsling inför dig i alla mina dagar. </v><v n="10">Hade vi bara inte dröjt så här, hade vi redan kunnat vara tillbaka både en och två gånger.«
</v><v n="11">Då svarade deras far Israel dem: »Om det nu måste ske, gör då så här. Ta av det bästa vi har i landet och lägg det i säckarna och för med det som gåva åt mannen: lite balsam, lite honung, ladanum och mastix, pistaschnötter och mandlar. </v><v n="12">Och ta dubbelt med pengar, så att ni kan lämna igen det ni fick tillbaka överst i era säckar. Det kan ju ha varit ett misstag. </v><v n="13">Ta så er bror med er och far genast tillbaka. </v><v n="14">Må Gud den Väldige låta er möta barmhärtighet hos mannen, så att han låter både er andre bror och Benjamin följa med tillbaka. Och mister jag mitt barn, så må det ske.«
</v><v n="15">Bröderna tog med sig sina gåvor och dubbelt med pengar, och så Benjamin, och gav sig i väg till Egypten. Där fick de företräde hos Josef, </v><v n="16">och då Josef såg att Benjamin var med dem sade han till sin förvaltare: »Ta med männen hem till mig, slakta och gör i ordning en måltid, för de skall äta middagsmålet tillsammans med mig.« </v><v n="17">Han gjorde som Josef hade sagt och tog med sig bröderna till Josefs hus. </v><v n="18">Men de blev rädda när de fördes dit och tänkte: »Det är för pengarnas skull man för oss hit, pengarna som var med tillbaka i våra säckar förra gången. Nu tänker de kasta sig över oss och övermanna oss. Sedan gör de oss till slavar och tar våra åsnor.« </v><v n="19">Vid ingången till huset vände de sig till Josefs förvaltare. </v><v n="20">»Hör på oss, herre«, sade de. »Förra gången vi var här för att köpa brödsäd </v><v n="21">och kom till nattlägret och öppnade våra säckar, fann var och en av oss sina pengar överst i säcken, allt vad han hade betalt. De pengarna har vi nu tagit med oss tillbaka. </v><v n="22">Och vi har med oss mer pengar, som vi kan köpa brödsäd för. Vi vet inte vem som lade pengarna i våra säckar.« — </v><v n="23">»Ni kan vara lugna«, sade han. »Var inte rädda, det är er och er fars Gud som har låtit er finna en skatt i era säckar. Jag fick era pengar.« Och han förde ut Simon till dem.
</v><v n="24">Så tog mannen med sig bröderna in i Josefs hus. Han lät sätta fram vatten så att de fick tvätta av sina fötter, och han lät utfodra deras åsnor. </v><v n="25">De ställde i ordning sina gåvor i väntan på att Josef skulle komma vid middagstiden; de hade nämligen fått höra att de skulle äta där.
</v><v n="26">När Josef kom hem lämnade de fram gåvorna de haft med sig och bugade sig till jorden för honom. </v><v n="27">Han hälsade dem och frågade: »Hur är det med er gamle far som ni talade om? Lever han ännu?« — </v><v n="28">»Ja«, svarade de, »allt är väl med vår far, din tjänare. Han lever ännu.« Och de föll ner inför honom. </v><v n="29">När han fick se sin bror Benjamin, sin mors son, frågade han: »Är detta er yngste bror som ni talade om?« Sedan sade han: »Gud välsigne dig, min son!« </v><v n="30">Och Josef skyndade ut, eftersom kärleken till brodern överväldigade honom och han var nära att brista i gråt. Han gick in i ett annat rum och grät.
</v><v n="31">Sedan tvättade han ansiktet och gick ut igen. Han behärskade sina känslor och befallde att man skulle sätta fram maten. </v><v n="32">Man serverade honom för sig och bröderna för sig och egypterna som åt med honom för sig. Egypterna kan nämligen inte äta tillsammans med hebreer, det skulle vara anstötligt för dem. </v><v n="33">Men bröderna fick sitta mitt emot Josef, i åldersordning från den äldste till den yngste. De såg förundrat på varandra. </v><v n="34">Josef lät servera dem från sitt bord, och Benjamin fick fem gånger så mycket som de andra. Och de drack sig glada tillsammans med honom.
</v></c><c n="44">
<v n="1">Josef befallde sedan sin förvaltare: »Fyll männens säckar med säd, så mycket de kan ta med sig, och lägg vars och ens pengar överst i hans säck. </v><v n="2">Och min bägare, silverbägaren, skall du lägga överst i den yngstes säck tillsammans med pengarna han betalade för säden.« Han gjorde som Josef hade sagt. </v><v n="3">Så snart det blev morgon fick bröderna ge sig av med sina åsnor. </v><v n="4">De hade inte hunnit långt från staden när Josef sade till sin förvaltare: »Sätt genast efter männen. När du hinner upp dem skall du säga: Varför har ni lönat gott med ont? </v><v n="5">Det är ju den här som min herre brukar dricka ur och som han också använder när han tyder tecken. Det var skamligt gjort!«
</v><v n="6">Förvaltaren hann upp dem och sade detta till dem. </v><v n="7">Bröderna svarade: »Hur kan du säga något sådant, herre? Det skulle aldrig falla oss in att handla på det viset. </v><v n="8">Pengarna vi fann överst i våra säckar tog vi ju med oss tillbaka till dig från Kanaan. Varför skulle vi då stjäla silver eller guld från din herres hus? </v><v n="9">Om man finner den hos någon av oss skall han dö, och vi andra skall bli slavar åt dig.« </v><v n="10">Då sade han: »Nå, det får bli som ni säger. Den som man finner den hos skall bli slav åt mig, men ni andra går fria.« </v><v n="11">Bröderna skyndade sig att lyfta ner sina säckar på marken. Var och en öppnade sin säck, </v><v n="12">och förvaltaren satte i gång att leta, han började hos den äldste och slutade hos den yngste. Och bägaren blev funnen i Benjamins säck. </v><v n="13">Då rev de sönder sina kläder. Sedan de lastat sina åsnor återvände de till staden.
</v><v n="14">Så kom Juda och hans bröder till Josefs hus. Josef var fortfarande kvar där, och de kastade sig till marken inför honom. </v><v n="15">Josef sade till dem: »Vad är det ni har gjort? Förstår ni inte att en man som jag kan tyda tecken?« </v><v n="16">Juda svarade: »Vad skall vi säga, herre? Hur skall vi lägga våra ord och hur skall vi kunna hävda vår oskuld? Gud har uppdagat vår skuld, och vi är dina slavar, herre, både han som bägaren blev funnen hos och vi andra.« </v><v n="17">Josef sade: »Det skulle aldrig falla mig in att göra så. Den som bägaren blev funnen hos, han skall bli min slav. Ni andra kan lugnt bege er hem till er far.«</v><v n="18">Juda vände sig till honom och sade: »Lyssna på mig, herre. Låt mig få säga ett ord, och bli inte vred på din tjänare, du som är faraos like. </v><v n="19">Du frågade oss, herre, om vi hade far eller bror. </v><v n="20">Vi svarade dig, herre: Vi har vår gamle far, och han har en son, en ung pojke som han har fått på gamla dagar. Pojkens bror är död. Därför är han ensam kvar efter sin mor, och han är sin fars älsklingsson. — </v><v n="21">Då befallde du oss att föra honom hit till dig, så att du fick se honom. </v><v n="22">Men vi svarade dig, herre, att pojken inte kunde lämna sin far, hans far skulle dö om han lämnade honom. </v><v n="23">Då sade du till oss att om inte vår yngste bror följde med oss hit skulle vi aldrig mer få visa oss för dig. </v><v n="24">Så kom vi hem till vår far, din tjänare, och berättade för honom vad du sagt. </v><v n="25">När sedan vår far sade åt oss att fara tillbaka och köpa litet brödsäd </v><v n="26">svarade vi: Det kan vi inte. Bara om vår yngste bror följer med oss kan vi fara. Vi får inte visa oss för mannen om inte vår yngste bror är med. </v><v n="27">Då sade vår far: Ni vet ju att min hustru födde mig två söner. </v><v n="28">Den ene försvann ifrån mig, och jag förstod att han var ihjälriven. Jag har inte sett honom mer. </v><v n="29">Om ni tar också den här sonen ifrån mig och det händer honom en olycka, så driver ni er gamle far med smärta ner i dödsriket. — </v><v n="30">Om jag kommer hem till min far och vi inte har med oss pojken som han är så fäst vid, </v><v n="31">och han ser att pojken inte är med, så blir det hans död. Vi skulle driva vår gamle far, din tjänare, med sorg ner i dödsriket. </v><v n="32">Herre, jag har lovat min far att ta ansvar för pojken. Jag har sagt att om jag inte har honom med mig tillbaka, så skall jag stå som en brottsling inför min far i alla mina dagar. </v><v n="33">Därför ber jag dig, herre, att du låter mig stanna som slav hos dig i stället för pojken, så att han får fara hem tillsammans med sina bröder. </v><v n="34">Hur skulle jag kunna fara tillbaka till min far utan att ha pojken med mig? Förskona mig från att se den smärta det skulle vålla min far.«
</v></c><c n="45">
<v n="1">Nu kunde Josef inte längre behärska sina känslor inför hovmännen. »Låt alla gå ut härifrån«, ropade han, och ingen av dem var kvar hos honom då han gav sig till känna för sina bröder. </v><v n="2">Och Josef brast i gråt. Han grät så högt att egypterna hörde det, och faraos hov fick veta vad som hänt. </v><v n="3">Josef sade till sina bröder: »Jag är Josef. Lever min far?« Hans bröder kunde inte svara honom, så förskräckta blev de. </v><v n="4">Då sade Josef till bröderna: »Kom fram hit.« De gick fram till honom, och Josef sade: »Jag är Josef, er bror, som ni sålde till Egypten. </v><v n="5">Men var inte bedrövade för att ni sålde mig hit och förebrå er ingenting. Det var för att rädda liv som Gud skickade mig hit före er. </v><v n="6">I två år har det nu varit hungersnöd i landet, och det kommer fem år till då man varken skall plöja eller skörda. </v><v n="7">Gud skickade mig före er för att trygga er fortlevnad på jorden och för att bevara er vid liv och rädda många. </v><v n="8">Det är alltså inte ni som har skickat mig hit, utan Gud, och han har gjort mig till faraos främste rådgivare, till ledare för hans förvaltning och styresman över hela Egypten.
</v><v n="9">Skynda er tillbaka till min far och säg till honom: Så säger din son Josef: Gud har gjort mig till herre över hela Egypten. Kom hit till mig utan dröjsmål. </v><v n="10">Du skall få bo i Goshen, där du är nära mig, du själv med dina barn och barnbarn, dina får och dina kor och allt du äger. </v><v n="11">Där skall jag sörja för dig, ty ännu återstår fem år av hungersnöd. Du skall inte lida någon brist, varken du eller din familj eller någon av dem som tillhör dig. — </v><v n="12">Ni ser ju själva, både min bror Benjamin och ni andra, att det verkligen är jag som talar till er. </v><v n="13">Berätta för min far om vilken ställning jag har i Egypten och om allt ni har sett, och hämta honom hit så fort ni kan.«
</v><v n="14">Han föll sin bror Benjamin om halsen och grät, och Benjamin grät i hans famn. </v><v n="15">Josef kysste alla sina bröder, tog dem i famn och grät. Sedan talade han och bröderna med varandra.</v><v n="16">I faraos palats hade man fått höra att Josefs bröder kommit, och det gladde farao och hans hovmän. </v><v n="17">Farao uppmanade Josef att säga till sina bröder: »Så här skall ni göra: lasta era djur och far hem till Kanaan </v><v n="18">och hämta er far och era familjer och kom sedan till mig. Jag skall ge er det bästa Egypten har att bjuda, och ni skall få njuta av landets rikedomar. — </v><v n="19">Du skall befalla dem: Så här skall ni göra: ta med er vagnar från Egypten för era barn och kvinnor, och hämta er far och kom. </v><v n="20">Bry er inte om era tillhörigheter, ni skall få det allra bästa Egypten har att bjuda.«
</v><v n="21">Israels söner gjorde så. Josef gav dem vagnar enligt faraos befallning, och han gav dem mat för resan. </v><v n="22">Åt var och en av dem gav han en högtidsdräkt, men åt Benjamin gav han 300 siklar silver och fem högtidsdräkter. </v><v n="23">Till sin far skickade han följande: tio åsnor lastade med det bästa Egypten kunde bjuda och tio åsneston med spannmål, bröd och andra förnödenheter som hans far skulle ha på resan. </v><v n="24">Så tog Josef farväl av sina bröder, och när de gav sig av sade han till dem: »Bli inte ovänner på vägen!«
</v><v n="25">De lämnade Egypten och kom tillbaka till Kanaan, till sin far Jakob. </v><v n="26">Där berättade de för honom: »Josef lever, och han är styresman över hela Egypten.« Jakob blev förstummad, han kunde inte tro dem. </v><v n="27">Men när de talade om för sin far allt som Josef hade sagt till dem och när han dessutom såg vagnarna som Josef hade skickat för att hämta honom, levde han upp. </v><v n="28">»Det är nog«, sade Israel. »Min son Josef lever. Jag måste fara, så att jag får se honom innan jag dör.«
</v></c><c n="46">
<v n="1">Israel bröt nu upp med allt han ägde och kom till Beer Sheva. Där offrade han slaktoffer åt sin far Isaks Gud. </v><v n="2">I en uppenbarelse om natten talade Gud till Israel: »Jakob, Jakob!« Han svarade: »Här är jag.« </v><v n="3">Och Gud sade: »Jag är Gud, din fars Gud. Var inte rädd att fara till Egypten, ty där skall jag göra dig till ett stort folk. </v><v n="4">Jag skall själv fara till Egypten tillsammans med dig, och jag skall själv föra dig därifrån. Och Josef skall bli den som sluter dina ögon.« </v><v n="5">Så lämnade Jakob Beer Sheva.
Israels söner lät sin far Jakob och sina barn och kvinnor stiga upp i vagnarna som farao hade skickat för att hämta honom. </v><v n="6">De tog med sig sin boskap och ägodelarna de hade förvärvat i Kanaan, och så kom de till Egypten, Jakob och hela hans släkt. </v><v n="7">Sina söner och sonsöner, sina döttrar och sondöttrar, ja, hela sin släkt förde han med sig till Egypten.</v><v n="8">Detta är namnen på israeliterna som kom till Egypten, Jakob och hans söner. Jakobs förstfödde var Ruben. </v><v n="9">Rubens söner var Henok, Pallu, Hesron och Karmi. </v><v n="10">Simons söner var Jemuel, Jamin, Ohad, Jakin, Sochar och Saul, kanaaneiskans son. </v><v n="11">Levis söner var Gershon, Kehat och Merari. </v><v n="12">Judas söner var Er, Onan, Shela, Peres och Serach, men Er och Onan dog i Kanaan. Peres söner var Hesron och Hamul. </v><v n="13">Isaskars söner var Tola, Puva, Jashuv och Shimron. </v><v n="14">Sebulons söner var Sered, Elon och Jachleel. </v><v n="15">Detta var Leas söner som hon födde åt Jakob i Paddan Aram. Därtill kom dottern Dina. Söner och döttrar var sammanlagt trettiotre personer.
</v><v n="16">Gads söner var Sifjon, Haggi, Shuni, Esbon, Eri, Arodi och Areli. </v><v n="17">Ashers söner var Jimna, Jishva, Jishvi och Beria. Deras syster hette Serach. Berias söner var Hever och Malkiel. </v><v n="18">Detta var sönerna till Silpa, som Laban hade gett åt sin dotter Lea. Hon födde dessa åt Jakob. Det var sammanlagt sexton personer.
</v><v n="19">Jakobs hustru Rakels söner var Josef och Benjamin. </v><v n="20">Josef hade i Egypten fått sönerna Manasse och Efraim med Asenat, dotter till Poti Fera, prästen i On. </v><v n="21">Benjamins söner var Bela, Beker, Ashbel, Gera, Naaman, Achiram, Shufam, Hufam och Ard. </v><v n="22">Detta var Rakels söner som hon födde åt Jakob. Det var sammanlagt fjorton personer.
</v><v n="23">Dans son var Hushim. </v><v n="24">Naftalis söner var Jachseel, Guni, Jeser och Shillem. </v><v n="25">Detta var sönerna till Bilha, som Laban hade gett åt sin dotter Rakel. Hon födde dessa åt Jakob. Det var sammanlagt sju personer.
</v><v n="26">De som Jakob hade med sig till Egypten och som härstammade från honom, hans sonhustrur alltså oräknade, var sammanlagt sextiosex personer, </v><v n="27">och eftersom de söner Josef fick i Egypten var två, blev det sammanlagt sjuttio personer av Jakobs släkt som kom till Egypten.</v><v n="28">Israel hade skickat Juda i förväg till Josef, för att få reda på vägen till Goshen. När de kom fram dit </v><v n="29">lät Josef spänna för sin vagn och åkte till Goshen för att möta sin far Israel. När han nu stod inför honom föll han honom om halsen och grät länge. </v><v n="30">Och Israel sade till Josef: »Nu kan jag dö, nu har jag sett dig och vet att du lever.«
</v><v n="31">Josef sade till sina bröder och till de andra i sin fars familj: »Jag skall uppsöka farao och underrätta honom om att mina bröder och hela min fars familj har kommit till mig från Kanaan. </v><v n="32">’De är herdar’, skall jag säga, ’de har alltid hållit boskap, och de har med sig sina får och kor och alla sina tillhörigheter.’ </v><v n="33">När sedan farao kallar er till sig och frågar vad ni livnär er på </v><v n="34">skall ni svara: ’Herre, vi har hållit boskap i hela vårt liv, vi liksom våra fäder.’ Då kommer ni att få bo i Goshen. Herdar är nämligen något orent för egypterna.«
</v></c><c n="47">
<v n="1">Josef kom till farao och underrättade honom om att hans far och hans bröder hade kommit från Kanaan med sina får och kor och allt de ägde och nu var i Goshen. </v><v n="2">Josef hade tagit med sig fem av bröderna och lät dem träda fram inför farao. </v><v n="3">När farao frågade dem vad de livnärde sig på svarade de: »Vi är herdar, herre, vi liksom våra fäder.« </v><v n="4">Sedan sade de till farao: »Vi har kommit för att vara en tid här i landet, vi har inget bete till våra får och getter, eftersom det är så svår missväxt i Kanaan. Vi ber dig, herre: låt oss få bo i Goshen.« </v><v n="5">Farao sade till Josef: »Din far och dina bröder har alltså kommit till dig. </v><v n="6">Hela Egypten ligger öppet för dig. Låt din far och dina bröder bosätta sig i den bästa delen av landet: de får bo i Goshen. Och om du känner några av dem som duktiga karlar, kan du ge dem uppsikten över min boskap.«
</v><v n="7">Sedan hämtade Josef sin far Jakob och föreställde honom för farao. Jakob hälsade farao, </v><v n="8">och farao frågade honom om hans ålder. </v><v n="9">»Min vandringstid har varat 130 år«, svarade Jakob. »Få och svåra har mina levnadsår varit, de har inte blivit så många som mina fäders vandringsår.« </v><v n="10">Jakob tog farväl av farao och lämnade honom.
</v><v n="11">Josef lät sin far och sina bröder bo i Egypten och gav dem jord där, i den bästa delen av landet, i Ramses, så som farao hade befallt. </v><v n="12">Och Josef sörjde för att hans far och hans bröder och hela hans fars släkt fick livsmedel alltefter familjernas storlek.</v><v n="13">På hela jorden var man nu utan bröd, hungersnöden var mycket svår, och både Egypten och Kanaan var nära att förgås av hunger. </v><v n="14">Genom att låta folket köpa säd samlade Josef alla pengar som fanns i Egypten och i Kanaan och förde dem till farao. </v><v n="15">När pengarna hade tagit slut i Egypten och Kanaan kom egypterna till Josef. »Ge oss bröd«, bad de. »Eller måste vi dö här i din åsyn bara för att vi inte har några pengar?« </v><v n="16">Då svarade Josef: »Är pengarna slut, så kom hit med er boskap. Då ger jag er bröd i utbyte.« </v><v n="17">De kom med sin boskap till Josef, och han gav dem bröd i utbyte mot hästarna, fårhjordarna, nötboskapen och åsnorna. Så försörjde han dem det året med bröd i utbyte mot all deras boskap.
</v><v n="18">Året gick till ända, och följande år kom de till Josef och sade: »Vi måste säga som det är, herre: pengarna är slut och vår boskap har du redan fått. Det enda vi kan ge dig är våra kroppar och vår jord. </v><v n="19">Eller måste vi dö inför ögonen på dig, vi och vår jord? Ta oss och vår jord i betalning för bröd. Vi och vår jord blir faraos egendom, bara du ger oss utsäde, så att vi kan överleva och inte behöver dö och vår jord slipper ligga öde.« </v><v n="20">Då köpte Josef all jord i Egypten åt farao. Alla egypter sålde sina åkrar, eftersom hungersnöden var så svår. Jorden blev på detta sätt faraos egendom. </v><v n="21">Och överallt i hela Egypten gjorde han människorna till slavar. </v><v n="22">Prästernas jord köpte han dock inte. De hade sitt lagstadgade underhåll från farao, de levde på det underhåll farao gav dem och behövde därför inte sälja sin jord.
</v><v n="23">Josef sade till folket: »Nu har jag köpt er och er jord åt farao. Här har ni säd så att ni kan beså jorden. </v><v n="24">När skörden bärgas skall ni ge en femtedel åt farao. Fyra femtedelar får ni behålla till utsäde och till mat åt er och era familjer och alla ni har att försörja.« </v><v n="25">Egypterna sade: »Du har räddat våra liv, herre. Vi är tacksamma att få vara slavar åt farao.« </v><v n="26">Josef gjorde detta till en lag som gäller än i dag för jorden i Egypten: en femtedel till farao. Det var bara prästernas jord som inte blev faraos egendom.</v><v n="27">Israeliterna bosatte sig alltså i Goshen i Egypten. Där skaffade de sig jord, och de var fruktsamma och blev mycket talrika. </v><v n="28">Jakob levde sjutton år i Egypten; hans livstid blev 147 år.
</v><v n="29">När tiden närmade sig då Israel skulle dö kallade han till sig sin son Josef och sade till honom: »Jag ber dig om en ynnest. Lägg handen mellan mina lår och svär att visa mig din kärlek och trofasthet: begrav mig inte i Egypten. </v><v n="30">När jag har gått till vila hos fäderna, för mig då bort från Egypten och lägg mig i mina fäders grav.« Josef svarade: »Jag skall göra som du har sagt.« — </v><v n="31">»Ge mig din ed«, sade Jakob, och han gav honom sin ed. Sedan knäföll Israel vid sängens huvudgärd.
</v></c><c n="48">
<v n="1">Efter en tid fick Josef bud att hans far var sjuk. Då tog han med sig sina båda söner Manasse och Efraim, </v><v n="2">och man talade om för Jakob att hans son Josef hade kommit. Israel samlade då sina krafter och satte sig upp i sängen.
</v><v n="3">Jakob sade till Josef: »Gud den Väldige uppenbarade sig för mig i Lus i Kanaan. Där välsignade han mig </v><v n="4">och sade till mig: ’Jag skall göra dig fruktsam, så att du förökar dig och blir till många folk. Och jag skall ge dina ättlingar detta land som egendom för all framtid.’ — </v><v n="5">Nu skall de två söner som du har fått i Egypten innan jag kom hit till dig vara mina. Efraim och Manasse skall vara mina, på samma sätt som Ruben och Simon. </v><v n="6">Men de barn du får efter dem skall vara dina: de skall räknas in under sina bröder i det land som blir deras. — </v><v n="7">På färden genom Kanaan, när jag kom från Paddan, dog Rakel från mig, när det ännu var ett stycke kvar till Efrata. Jag begravde henne där, invid vägen till Efrata.« Efrata är det nuvarande Betlehem.
</v><v n="8">När Israel fick se Josefs söner frågade han: »Vilka är detta?« </v><v n="9">Josef svarade sin far: »Det är mina söner som Gud har gett mig här.« — »Kom hit med dem till mig«, sade Israel, »så får jag välsigna dem.« </v><v n="10">Israel var skumögd av ålder och såg illa. Josef förde fram dem till honom, och han kysste dem och tog dem i famn. </v><v n="11">Och Israel sade till Josef: »Jag trodde inte att jag skulle få se dig igen, och nu har Gud låtit mig få se dina barn också!«
</v><v n="12">Josef lyfte ner dem ur Israels knä och bugade sig till jorden. </v><v n="13">Sedan tog Josef Efraim i sin högra hand, så att Israel fick honom till vänster, och Manasse i sin vänstra hand, så att Israel fick honom till höger, och förde fram dem till Israel. </v><v n="14">Men Israel sträckte ut sin högra hand och lade den på Efraims huvud, fastän han var den yngre, och sin vänstra hand lade han på Manasses huvud. Han korsade alltså sina händer. Men Manasse var den förstfödde.
</v><v n="15">Israel välsignade dem och sade:
»Den Gud som mina fäder höll sig till,
Abraham och Isak,
den Gud som har varit min herde
från min första stund till denna dag,
</v><v n="16">den ängel som löst mig från allt ont,
han må välsigna dessa barn.
Genom dem skall mitt namn leva vidare,
mitt och mina fäders, Abrahams och Isaks.
Må de föröka sig och bli talrika på jorden.«
</v><v n="17">Josef ogillade att hans far lade sin högra hand på Efraims huvud och grep därför tag i faderns hand för att flytta den från Efraims huvud till Manasses. </v><v n="18">»Inte så, far«, sade Josef. »Det här är den förstfödde, lägg din högra hand på hans huvud.« </v><v n="19">Men det ville inte hans far utan sade: »Jag vet, min son, jag vet. Också han skall bli till ett folk, också han skall bli stor. Men hans yngre bror skall bli större än han, och av hans ättlingar skall bli stora folk.«
</v><v n="20">Den dagen välsignade han dem och sade: »När israeliterna välsignar skall de bruka era namn och säga: Må Gud göra dig sådan som Efraim och Manasse!« — Han satte alltså Efraim före Manasse.
</v><v n="21">Israel sade till Josef: »Jag skall snart dö, men Gud skall vara med er och föra er tillbaka till era fäders land. </v><v n="22">Jag ger dig nu, utöver vad dina bröder får, en bergsrygg som jag tagit från amoreerna med svärd och båge.«
</v></c><c n="49">
<v n="1">Jakob kallade till sig sina söner och sade:
»Samlas här, jag vill förkunna
vad som händer er i kommande dagar.
</v><v n="2">Kom hit och lyssna, Jakobs söner,
lyssna på Israel, er fader.
</v><v n="3">Ruben, du är min förstfödde,
min mannakrafts första frukt,
den främste i ära, den främste i styrka.
</v><v n="4">Du är som ett svallande vatten.
Du skall inte mer vara den främste,
ty du intog din faders säng,
du vanhelgade min bädd.
</v><v n="5">Simon och Levi är bröder,
deras svärd är våldets verktyg.
</v><v n="6">Jag skyr deras sällskap
och vill inte vara i lag med dem.
I sin vrede dräpte de män,
i övermod stympade de oxar.
</v><v n="7">Förbannad deras otyglade vrede,
deras skoningslösa raseri.
Jag skall sprida dem i Jakob,
skingra dem över Israel.
</v><v n="8">Juda, dig prisar dina bröder,
du slår dina fiender på flykten.
Din faders söner bugar sig för dig.
</v><v n="9">Ett ungt lejon är Juda.
Du reser dig upp från ditt byte, min son.
Han lägger sig ner och vilar som ett lejon,
ett lejon som ingen vågar störa.
</v><v n="10">Spiran skall förbli hos Juda,
härskarstaven i hans hand.
En gång skall han motta tribut
och folken tvingas till lydnad.
</v><v n="11">Han binder sin åsna vid vinstocken,
sitt åsneföl vid rankan.
Han tvättar sin dräkt i vin,
sin klädnad i druvornas blod.
</v><v n="12">Hans ögon är mörkare än vin,
hans tänder vitare än mjölk.
</v><v n="13">Sebulon bor vid havets kust,
vid kusten där skepp lägger till,
ända bort emot Sidon.
</v><v n="14">Isaskar är en stark åsna
som lagt sig till vila i fållan.
</v><v n="15">Han fann det gott att komma till ro
och såg att landet var ljuvligt.
Då böjde han nacken under bördan
och blev en ofri dagsverkare.
</v><v n="16">Dans folk är lika starkt
som någon annan stam i Israel.
</v><v n="17">Dan är en orm vid vägen,
en huggorm vid stigen
som hugger hästen i hasen,
så att ryttaren faller baklänges.
</v><v n="18">På din hjälp hoppas jag, Herre!
</v><v n="19">Gad överfalls av rövarband,
själv faller han dem i ryggen.
</v><v n="20">Asher mättas av feta rätter,
han bjuder på kunglig spis.
</v><v n="21">Naftali är en hind som rör sig i frihet
och föder vackra kalvar.
</v><v n="22">Ett ungt fruktträd är Josef,
ett ungt fruktträd vid källan,
grenarna klättrar upp efter muren.
</v><v n="23">Skyttar ansätter honom,
bågskyttar går till anfall,
</v><v n="24">men han håller stadigt sin båge,
och smidigt rör sig hans hand.
Jakobs Mäktige, Herden, Israels Sten,
</v><v n="25">din faders Gud, han skall hjälpa dig,
Gud den Väldige, han skall välsigna dig
med välsignelser från himlen därovan,
välsignelser från djupet som vilar därnedan,
med välsignelser från bröst och sköte,
</v><v n="26">välsignelser från ax och blomma,
välsignelser från de uråldriga bergen,
lycka från de eviga höjderna.
Må detta strömma över Josefs huvud,
över hjässan på fursten bland bröder.
</v><v n="27">Benjamin är en rovgirig varg,
på morgonen förtär han sitt rov,
mot kvällen fördelar han sitt byte.«
</v><v n="28">Detta är alla Israels tolv stammar, och detta är vad deras far talade till dem. Han välsignade dem och gav var och en av dem den välsignelse som tillkom honom.</v><v n="29">Sedan befallde han dem: »När jag nu förenas med mina fäder skall ni begrava mig hos dem i grottan på hettiten Efrons fält, </v><v n="30">grottan på fältet i Makpela utanför Mamre i Kanaan, det fält som Abraham köpte som gravplats av hettiten Efron. </v><v n="31">Där begravdes Abraham och hans hustru Sara, där begravdes Isak och hans hustru Rebecka, och där begravde jag Lea.« — </v><v n="32">Fältet med grottan förvärvades från hettiterna.
</v><v n="33">När Jakob hade sagt detta till sina söner drog han upp fötterna i sängen. Så dog han och förenades med sina fäder.
</v></c><c n="50">
<v n="1">Och Josef kastade sig ner över sin far och grät och kysste honom.
</v><v n="2">Sedan befallde Josef läkarna han hade i sin tjänst att de skulle balsamera hans far, och läkarna balsamerade Israel. </v><v n="3">Det tog fyrtio dagar, den tid en balsamering tar. Egypterna begrät honom i sjuttio dagar, </v><v n="4">och när denna sorgetid var över talade Josef med faraos hovfolk och sade till dem: »Jag ber er om en ynnest: lägg fram min sak inför farao och tala om för honom </v><v n="5">att min far har tagit en ed av mig och sagt: ’När jag dör, lägg mig då i den grav som jag har låtit hugga ut åt mig i Kanaan.’ Be honom att han låter mig resa dit upp och begrava min far. Sedan skall jag återvända hit.« </v><v n="6">Farao lät hälsa: »Res dit upp och begrav din far enligt den ed han har tagit av dig.«
</v><v n="7">Josef reste för att begrava sin far, och med honom följde alla de äldsta ämbetsmännen vid faraos hov och alla Egyptens äldste </v><v n="8">och hela Josefs familj, hans bröder och hans fars familj. Kvinnor och barn lämnade de dock kvar i Goshen, liksom får och kor. </v><v n="9">Han hade med sig både vagnar och hästar, det var ett mycket stort följe.
</v><v n="10">När de kom till Goren Haatad på andra sidan Jordan höll de en stor och högtidlig dödsklagan. Josef utlyste en sju dagars sorgehögtid efter sin far. </v><v n="11">Invånarna i landet, kanaaneerna, såg sorgehögtiden i Goren Haatad, och de sade: »Där håller egypterna en stor sorgehögtid.« Därför kallade man platsen Avel Misrajim; det ligger på andra sidan Jordan.
</v><v n="12">Jakobs söner gjorde med sin far så som han hade befallt dem: </v><v n="13">de förde honom till Kanaan och begravde honom i grottan på fältet i Makpela, det fält utanför Mamre som Abraham köpt som gravplats av hettiten Efron. </v><v n="14">När Josef hade begravt sin far återvände han till Egypten med sina bröder och alla andra som hade följt med honom till hans fars begravning.</v><v n="15">När Josefs bröder tänkte på att deras far var borta sade de: »Kanske Josef hyser agg till oss och vill ge igen för allt ont vi har gjort honom.« </v><v n="16">Därför skickade de bud till Josef och lät säga: »Innan han dog bad din far </v><v n="17">att vi skulle säga till dig: ’Vi ber dig förlåta oss, dina bröder, vår synd och skuld. Vi har gjort dig mycket ont.’ Så förlåt oss, din fars Guds tjänare, den synd vi har begått!« Vid dessa ord brast Josef i gråt. </v><v n="18">Sedan kom också bröderna själva och föll ner inför honom och sade: »Vi är dina slavar.« </v><v n="19">Men Josef sade till dem: »Var inte rädda. Jag är ju inte Gud! </v><v n="20">Ni ville mig ont, men Gud har vänt det till något gott. Han ville göra det som nu har skett och därigenom bevara många människor vid liv. </v><v n="21">Var inte rädda, jag skall sörja för er och era barn.« Så talade han lugnande och uppmuntrande till dem.</v><v n="22">Josef bodde kvar i Egypten tillsammans med sin släkt, och han levde i 110 år. </v><v n="23">På Efraims sida fick han se barn i tredje led, och barn till Manasses son Makir kunde han uppta som sina. </v><v n="24">Josef sade till sina fränder: »Jag skall snart dö, men Gud kommer att ta sig an er och föra er från detta land upp till det land som han med ed har lovat Abraham, Isak och Jakob.« </v><v n="25">Sedan tog han en ed av Israels ättlingar och sade: »Gud kommer att ta sig an er, och då skall ni föra mina ben härifrån.« </v><v n="26">Så dog Josef i en ålder av 110 år, och han blev balsamerad och lagd i en kista i Egypten.
</v></c></b><b n="2 Mosebok">
<c n="1">
<v n="1">Detta är namnen på Israels söner. De kom till Egypten tillsammans med Jakob, var och en med sin familj: </v><v n="2">Ruben, Simon, Levi och Juda; </v><v n="3">Isaskar, Sebulon och Benjamin; </v><v n="4">Dan och Naftali; Gad och Asher. </v><v n="5">De som härstammade från Jakob var sammanlagt sjuttio personer. Josef var redan i Egypten.
</v><v n="6">Så dog Josef och hans bröder och alla deras samtida. </v><v n="7">Men israeliterna var fruktsamma och förökade sig, de växte till och blev så talrika att hela landet uppfylldes av dem.
</v><v n="8">Då fick Egypten en ny kung, en som ingenting visste om Josef. </v><v n="9">Han sade till sitt folk: »Israeliterna har blivit för många och för starka för oss. </v><v n="10">Nu måste vi handla klokt, annars blir de ännu flera. Och blir det krig kan de förena sig med våra fiender och kämpa mot oss och sedan ge sig av härifrån.« </v><v n="11">Därför satte man fogdar över dem för att kuva dem med hårt arbete. Och de byggde städerna Pitom och Ramses, där farao hade sina förråd. </v><v n="12">Men ju mer man förtryckte dem, desto fler blev de och desto mer bredde de ut sig, så att egypterna kände sig hotade. </v><v n="13">Israeliterna tvingades till slavtjänst, </v><v n="14">och deras liv förbittrades av det tunga arbetet med lera och tegel och allt arbete på fälten, all denna slavtjänst som de tvingades till.
</v><v n="15">Kungen av Egypten talade med de hebreiska barnmorskorna — en hette Shifra och den andra Pua — </v><v n="16">och sade: »När ni hjälper de hebreiska kvinnorna vid förlossningen, se då efter: är det en pojke skall ni döda honom, är det en flicka får hon leva.« </v><v n="17">Men barnmorskorna var gudfruktiga och gjorde inte som kungen hade befallt utan lät pojkarna leva. </v><v n="18">Då kallade kungen dem till sig och frågade varför de gjorde så. </v><v n="19">De svarade: »Hebreiska kvinnor är inte som egyptiska. De är starka, de har fött innan barnmorskan hinner fram.« </v><v n="20">Gud lät allt gå väl för barnmorskorna, och folket växte till och förökade sig kraftigt, </v><v n="21">och eftersom barnmorskorna var gudfruktiga lät Gud dem få hem och barn. </v><v n="22">Men farao gav denna befallning till hela sitt folk: »Kasta alla nyfödda pojkar i Nilen och låt bara flickorna leva.«
</v></c><c n="2">
<v n="1">En man av Levis släkt gifte sig med Levis dotter, </v><v n="2">och hon blev havande och födde en son. Hon såg vilken fin pojke det var och höll honom gömd i tre månader. </v><v n="3">Sedan kunde hon inte gömma honom längre utan tog en korg av papyrusgräs och tätade den med beck och tjära, lade barnet i den och satte ut den i vassen vid Nilstranden. </v><v n="4">Pojkens syster ställde sig ett stycke därifrån för att se hur det skulle gå med honom.
</v><v n="5">Då kom faraos dotter ner till floden för att bada, och hennes hovdamer gick fram och tillbaka utmed stranden. Hon fick syn på korgen i vassen och skickade en slavinna att hämta den. </v><v n="6">När hon öppnade den såg hon att där låg en pojke och grät. Hon tyckte synd om honom och sade: »Det är nog ett av de hebreiska barnen.«
</v><v n="7">Då sade pojkens syster till faraos dotter: »Skall jag skaffa en hebreisk kvinna som kan amma barnet åt dig?« — </v><v n="8">»Ja, gör det«, svarade faraos dotter. Då gick flickan och hämtade pojkens mor, </v><v n="9">och faraos dotter sade till henne: »Ta med dig det här barnet och amma det åt mig. Jag skall betala dig för det.« Kvinnan tog då pojken och ammade honom. </v><v n="10">När pojken blev större förde hon honom till faraos dotter, som adopterade honom och gav honom namnet Mose. »Jag har ju dragit upp honom ur vattnet«, sade hon.</v><v n="11">När Mose hade blivit vuxen gick han en dag ut till sina landsmän och såg deras tunga arbete. Då fick han se hur en hebreisk man, en av hans egna landsmän, blev ihjälslagen av en egypter. </v><v n="12">Mose tittade sig omkring, och då han inte såg någon slog han ihjäl egyptern och gömde honom i sanden. </v><v n="13">När han gick ut nästa dag såg han två hebreer som slogs med varandra. Då sade han till angriparen: »Varför slår du din landsman?« </v><v n="14">Mannen svarade: »Vem har satt dig till herre och domare över oss? Tänker du döda mig som du dödade egyptern?« Mose blev rädd och tänkte: »Då har det alltså blivit känt!« </v><v n="15">När farao fick höra vad Mose hade gjort ville han få honom dödad. Men Mose flydde undan farao och slog sig ner i midjaniternas land. Där höll han till vid en brunn.
</v><v n="16">Prästen i Midjan hade sju döttrar. De kom och öste upp vatten och fyllde hoarna för att vattna fåren åt sin far. </v><v n="17">Men några herdar kom och körde bort dem. Då ingrep Mose och hjälpte dem, och sedan vattnade han deras får. </v><v n="18">När de kom hem till sin far Reguel frågade han: »Varför är ni hemma så tidigt?« </v><v n="19">De svarade: »En egypter hjälpte oss mot herdarna; han öste till och med upp åt oss och vattnade fåren.« — </v><v n="20">»Var är han nu?« frågade fadern. »Varför tog ni inte med honom? Säg till honom att han kommer och äter med oss!« </v><v n="21">Och Mose beslöt sig för att stanna hos prästen. Han fick dennes dotter Sippora till hustru, </v><v n="22">och hon födde en son. Mose gav honom namnet Gershom, »ty«, sade han, »jag är en främling i detta land«.</v><v n="23">Åren gick och kungen av Egypten dog, och israeliterna suckade under sin träldom. De ropade i sin nöd, och deras klagan steg upp till Gud. </v><v n="24">När Gud hörde deras jämmer tänkte han på sitt förbund med Abraham, Isak och Jakob </v><v n="25">och tog sig an israeliterna och gav sig till känna för dem.
</v></c><c n="3">
<v n="1">En gång när Mose vaktade fåren åt sin svärfar Jetro, prästen i Midjan, drev han dem till andra sidan öknen och kom till Guds berg, Horeb. </v><v n="2">Där visade sig Herrens ängel för honom i en eldslåga, som slog upp ur en törnbuske. När Mose såg att busken stod i låga utan att brinna upp </v><v n="3">tänkte han: »Vilken märklig syn! Jag måste gå dit och se varför busken inte brinner upp.« </v><v n="4">Då Herren såg att han gick för att se efter ropade Gud till honom ur törnbusken: »Mose! Mose!« Han svarade: »Ja, här är jag.« </v><v n="5">Herren sade: »Kom inte närmare! Ta av dig dina skor, du står på helig mark.« </v><v n="6">Och han fortsatte: »Jag är din faders Gud, Abrahams Gud, Isaks Gud och Jakobs Gud.« Då skylde Mose sitt ansikte. Han vågade inte se på Gud.
</v><v n="7">Herren sade: »Jag har sett hur mitt folk plågas i Egypten. Jag har hört deras klagorop över sina slavdrivare — ja, jag vet vad de får lida. </v><v n="8">Därför har jag stigit ner för att befria dem från egypterna och föra dem från Egypten till ett land som är rikt och vidsträckt och som flödar av mjölk och honung, det land där det nu bor kanaaneer, hettiter, amoreer, perisseer, hiveer och jevuseer. </v><v n="9">Nu har israeliternas klagorop nått mig, och jag har själv sett hur egypterna plågar och förtrycker dem. </v><v n="10">Så gå nu: jag sänder dig till farao, och du skall föra mitt folk, israeliterna, ut ur Egypten.« </v><v n="11">Mose invände: »Hur skulle en sådan som jag kunna gå till farao och föra israeliterna ut ur Egypten?« </v><v n="12">Gud svarade: »Jag skall vara med dig, och detta är tecknet som skall visa att det är jag som har sänt dig: när du har fört folket ut ur Egypten skall ni hålla gudstjänst på detta berg.« </v><v n="13">Då sade Mose till Gud: »Om jag nu kommer till israeliterna och säger att deras fäders Gud har sänt mig till dem och de frågar efter hans namn, vad skall jag då svara?« </v><v n="14">Gud sade: »Jag är den jag är. Säg dem att han som heter ’Jag är’ har sänt dig till dem.« </v><v n="15">Och Gud fortsatte: »Säg israeliterna att Herren, deras fäders Gud, Abrahams Gud, Isaks Gud och Jakobs Gud, har sänt dig till dem. Detta skall vara mitt namn för all framtid; med det namnet skall jag åkallas från släkte till släkte. </v><v n="16">Gå nu och kalla samman Israels äldste och tala om för dem att Herren, deras fäders Gud, Abrahams, Isaks och Jakobs Gud, har uppenbarat sig för dig. Säg dem att jag har gett akt på dem och vet vad som har drabbat dem i Egypten </v><v n="17">och att jag har beslutat att föra dem från förtrycket i Egypten upp till kanaaneernas, hettiternas, amoreernas, perisseernas, hiveernas och jevuseernas land, ett land som flödar av mjölk och honung.
</v><v n="18">De kommer att lyssna till dig, och sedan skall du och Israels äldste gå till kungen av Egypten och säga till honom: ’Herren, hebreernas Gud, har visat sig för oss. Låt oss få gå tre dagsmarscher ut i öknen och offra åt Herren, vår Gud.’ </v><v n="19">Jag vet att kungen av Egypten inte låter er gå, om han inte blir tvingad. </v><v n="20">Därför skall jag sträcka ut min hand och låta Egypten drabbas av märkliga ting jag skall göra där; sedan kommer han att släppa er. </v><v n="21">Och jag skall göra egypterna så välvilligt stämda mot detta folk att ni inte skall behöva ge er i väg tomhänta. </v><v n="22">Varje kvinna skall be sina grannfruar och kvinnorna i sitt hushåll om föremål av silver och guld och om kläder, som ni skall låta era söner och döttrar bära. Så tar ni byte från egypterna.«
</v></c><c n="4">
<v n="1">Mose sade: »Men om de inte tror mig och inte lyssnar på mig utan säger att Herren inte har uppenbarat sig för mig?« </v><v n="2">Herren sade: »Vad har du i handen?« — »En stav«, svarade Mose. </v><v n="3">»Kasta den på marken!« sade Herren. Mose kastade den på marken och den förvandlades till en orm. Mose ryggade tillbaka för den, </v><v n="4">men Herren sade: »Räck ut handen och grip den i stjärten.« Och när Mose tog den förvandlades den åter till en stav i hans hand. </v><v n="5">»Så skall de bli övertygade om att Herren, deras fäders Gud, Abrahams Gud, Isaks Gud och Jakobs Gud, har uppenbarat sig för dig.« </v><v n="6">Och Herren fortsatte: »Stick handen innanför manteln!« Mose stack in handen i manteln, och när han drog ut den var handen vit som snö av spetälska. </v><v n="7">Herren sade: »Stick tillbaka handen innanför manteln!« Mose stack in handen igen, och när han sedan drog ut den var handen åter som förut. </v><v n="8">»Om de inte tror dig och inte blir övertygade av det första tecknet, så kommer de att tro på det andra. </v><v n="9">Men om de inte blir övertygade ens av dessa två tecken och inte vill lyssna på dig, så skall du ta vatten ur Nilen och hälla det på marken, och då skall vattnet från floden förvandlas till blod.«
</v><v n="10">Mose sade: »Förlåt din tjänare, Herre, men jag har inte ordet i min makt. Det har jag aldrig haft, inte heller sedan du talat till mig. Orden kommer trögt och tveksamt.« </v><v n="11">Herren svarade: »Vem har gett människan hennes mun? Vem är det som gör henne stum eller döv, seende eller blind? Är det inte jag, Herren? </v><v n="12">Gå nu, jag skall själv vara med dig när du talar och lära dig vad du skall säga.« </v><v n="13">Men Mose vädjade: »Herre, jag ber dig, sänd bud med någon annan, vem du vill.« </v><v n="14">Då blev Herren vred på honom och sade: »Du har ju din bror Aron, leviten. Han kan tala, det vet jag. Han är redan på väg för att möta dig, och han blir glad att få se dig. </v><v n="15">Tala med honom och lägg orden i hans mun. Jag skall själv vara med både dig och honom när ni talar och visa er vad ni skall göra. </v><v n="16">Han skall tala till folket för din räkning; så blir han din mun och du blir hans gud. </v><v n="17">Och staven skall du ha i handen, det är med den du skall utföra tecknen.«</v><v n="18">Mose gick hem till sin svärfar Jetro och sade: »Jag vill fara tillbaka till mina släktingar i Egypten, jag vill se om de ännu lever.« Jetro önskade honom lycka till.
</v><v n="19">När Mose var i Midjan sade Herren till honom: »Vänd tillbaka till Egypten, ty alla de som ville röja dig ur vägen är nu döda.« </v><v n="20">Då tog Mose sin hustru och sina söner och lät dem sitta upp på en åsna och återvände till Egypten. Han hade Guds stav i handen.
</v><v n="21">Herren sade till Mose: »När du kommer tillbaka till Egypten skall du inför farao utföra alla de under som jag har gett dig makt att göra. Men jag skall göra honom hård och obeveklig så att han inte släpper folket. </v><v n="22">Då skall du säga till farao: Så säger Herren: Israel är min förstfödde son. </v><v n="23">Jag har sagt till dig att släppa min son, så att han kan frambära offer åt mig. Men du har vägrat, och därför skall jag döda din förstfödde son.«
</v><v n="24">Vid ett nattläger under vägen kom Herren emot Mose och ville döda honom. </v><v n="25">Då tog Sippora en vass flintbit och skar bort förhuden på sin son och vidrörde honom nertill med den och sade: »Du är min blodsbrudgum.« </v><v n="26">Och han lät honom vara. — Det var då hon sade »blodsbrudgum« och syftade på omskärelsen.
</v><v n="27">Herren befallde Aron att gå och möta Mose i öknen. Han gick, och vid Guds berg träffade han honom och kysste honom. </v><v n="28">Mose berättade för Aron allt som Herren hade gett honom i uppdrag att säga och alla tecken han hade fått befallning att utföra. </v><v n="29">Sedan gick Mose och Aron därifrån och kallade samman israeliternas äldste. </v><v n="30">Aron upprepade allt vad Herren hade sagt till Mose, och han gjorde tecknen inför folket. </v><v n="31">De blev övertygade, och när de hörde att Herren hade tagit sig an israeliterna och att han hade sett hur de led, föll de ner och tillbad.
</v></c><c n="5">
<v n="1">Därefter gick Mose och Aron till farao och sade: »Så säger Herren, Israels Gud: Släpp mitt folk så att de kan fira högtid i öknen till min ära.« </v><v n="2">Farao svarade: »Vem är Herren? Skulle jag släppa Israel därför att han befaller det? Jag känner inte Herren, och Israel tänker jag inte släppa.« </v><v n="3">De svarade: »Hebreernas Gud har visat sig för oss. Låt oss få gå tre dagsmarscher ut i öknen och offra åt Herren, vår Gud. Annars kommer han över oss med pest eller svärd.« </v><v n="4">Men kungen av Egypten sade till dem: »Mose och Aron, varför vill ni hålla folket borta från arbetet? Tillbaka till era dagsverken!« </v><v n="5">Och han fortsatte: »De är redan fler än landets egen befolkning, och ni vill att de skall slippa arbeta!« </v><v n="6">Samma dag gav farao order till fogdarna och förmännen </v><v n="7">att inte längre dela ut halm till israeliterna när de skulle slå tegel. »De får själva skaffa halm«, sade han, </v><v n="8">»men ni skall kräva samma mängd tegel av dem som förut, utan någon minskning. De är lata, det är därför som de väsnas om att gå och offra till sin gud. </v><v n="9">Man måste hålla dem i hårt arbete, så att de är sysselsatta och inte får tid till några dumheter.«
</v><v n="10">Fogdarna och förmännen gick ut till folket och sade: »Farao har bestämt att ni inte längre skall få någon halm. </v><v n="11">Halmen får ni skaffa bäst ni kan, men någon minskning av ert beting blir det inte.« </v><v n="12">Då spred sig folket över hela Egypten för att samla strå att ha som halm. </v><v n="13">Men fogdarna skyndade på dem och krävde att de skulle klara samma dagsverken som när de fick sin halm. </v><v n="14">Och de israelitiska förmännen, som faraos fogdar hade satt över dem, blev pryglade. »Varför har ni inte tillverkat lika mycket tegel som förut, varken i går eller i dag?« sade man. </v><v n="15">Då gick förmännen och klagade inför farao: »Varför gör du så mot dina tjänare? </v><v n="16">Ingen halm ger man oss, men vi får ändå order att göra tegel. Nu får vi ta emot hugg och slag, och skulden är din.« </v><v n="17">Men han svarade: »Lata, det är vad ni är! Därför säger ni att ni vill gå och offra till Herren. </v><v n="18">Gå nu och arbeta! Någon halm får ni inte, men ni måste leverera lika mycket tegel.« </v><v n="19">Israeliternas förmän insåg att de var illa ute, eftersom man krävde att den dagliga mängden tegel inte skulle minska. </v><v n="20">När de kom ut från farao mötte de Mose och Aron, som stod och väntade på dem. </v><v n="21">Då sade de till dem: »Må Herren se vad ni gör och straffa er! Det är ert fel att farao och hans hovmän inte tål oss längre. Ni har satt vapen i händerna på dem, så att de kan döda oss.«
</v><v n="22">Mose vände sig på nytt till Herren och sade: »Herre, varför handlar du så illa mot detta folk? Varför skickade du mig? </v><v n="23">Ända sedan jag gick till farao för att tala i ditt namn har han misshandlat dem. Du har inte gjort någonting för att rädda ditt folk!«
</v></c><c n="6">
<v n="1">Herren svarade Mose: »Nu skall du få se vad jag skall göra med farao: han skall tvingas att släppa dem, tvingas att driva dem ut ur sitt land.«</v><v n="2">Gud talade till Mose och sade: »Jag är Herren. </v><v n="3">Jag visade mig för Abraham, Isak och Jakob som Gud den Väldige, men jag gav mig inte till känna för dem under mitt namn Herren. </v><v n="4">Jag upprättade också ett förbund med dem och lovade att ge dem Kanaan, det land där de bodde som främlingar. </v><v n="5">Nu har jag hört israeliternas jämmer över att egypterna har gjort dem till slavar, och jag har tänkt på mitt förbund. </v><v n="6">Säg därför till israeliterna: Jag är Herren, och jag skall föra er bort från tvångsarbetet hos egypterna och rädda er ur slaveriet hos dem. Jag skall lyfta min arm till väldiga straffdomar för att befria er. </v><v n="7">Jag skall göra er till mitt folk och jag skall vara er Gud, och ni skall inse att jag är Herren, er Gud, som för er bort från tvångsarbetet hos egypterna. </v><v n="8">Jag skall leda er till det land som jag svor att ge åt Abraham, Isak och Jakob: jag skall ge det åt er till arv och egendom. Jag är Herren.« </v><v n="9">Allt detta framförde Mose till israeliterna, men tyngda av sitt hårda arbete orkade de inte lyssna.
</v><v n="10">Herren talade till Mose: </v><v n="11">»Gå till farao, kungen av Egypten, och säg att han skall låta israeliterna lämna landet.« </v><v n="12">Men Mose vädjade till Herren: »När inte israeliterna lyssnar till mig, varför skulle då farao lyssna — och jag har ju svårt för att tala.«
</v><v n="13">Så talade Herren till Mose och Aron, och han sände dem till israeliterna och till farao, kungen av Egypten, med uppdrag att föra israeliterna ut ur Egypten.</v><v n="14">Dessa var överhuvuden var och en för sin släkt. Sönerna till Ruben, Israels förstfödde: Henok och Pallu, Hesron och Karmi; detta var de rubenitiska familjerna. </v><v n="15">Sönerna till Simon: Jemuel, Jamin, Ohad, Jakin, Sochar och Saul, kanaaneiskans son; detta var de simonitiska familjerna. </v><v n="16">Sönerna till Levi hette i åldersordning Gershon, Kehat och Merari. Levi blev 137 år gammal. </v><v n="17">Sönerna till Gershon, familj för familj: Livni och Shimi. </v><v n="18">Sönerna till Kehat: Amram, Jishar, Hebron och Ussiel. Kehat blev 133 år gammal. </v><v n="19">Sönerna till Merari: Machli och Mushi. Detta var de levitiska familjerna i åldersordning. </v><v n="20">Amram gifte sig med Jokeved, sin faster, och hon födde honom Aron och Mose. Amram blev 137 år gammal. </v><v n="21">Sönerna till Jishar: Korach, Nefeg och Sikri. </v><v n="22">Sönerna till Ussiel: Mishael, Elsafan och Sitri. </v><v n="23">Aron gifte sig med Elisheva, dotter till Amminadav och syster till Nachshon, och hon födde honom Nadav och Avihu, Elasar och Itamar. </v><v n="24">Sönerna till Korach: Assir, Elkana och Aviasaf; detta var de korachitiska familjerna. </v><v n="25">Elasar, Arons son, gifte sig med en av Putiels döttrar, och hon födde honom Pinechas. Dessa var överhuvuden för de levitiska släkterna, familj för familj. </v><v n="26">Det var denne Aron och denne Mose som Herren befallde att föra israeliterna ut ur Egypten, ordnade i häravdelningar. </v><v n="27">Det var de som talade med farao, kungen av Egypten, om att israeliterna skulle föras ut ur landet — just dessa båda, Mose och Aron.</v><v n="28">När Herren talade till Mose i Egypten </v><v n="29">sade han: »Jag är Herren. Allt vad jag säger dig skall du säga till farao, kungen av Egypten.« </v><v n="30">Men Mose vädjade till Herren: »Jag har ju svårt för att tala. Varför skulle farao lyssna till mig?«
</v></c><c n="7">
<v n="1">Herren svarade: »Nu gör jag dig till en gud för farao, och din bror Aron skall bli din profet. </v><v n="2">Du skall säga honom allt vad jag befaller dig, och din bror Aron skall säga det till farao, och då skall farao låta israeliterna lämna hans land. </v><v n="3">-</v><v n="4">Jag skall göra farao hård och omedgörlig, så att han inte lyssnar på er, hur många tecken och under jag än gör i Egypten. Jag skall bära hand på Egypten och föra mina härar, mitt folk, israeliterna, ut ur Egypten under väldiga straffdomar. </v><v n="5">När jag lyfter min hand mot Egypten och för Israel ut därifrån, då skall egypterna inse att jag är Herren.« </v><v n="6">Mose och Aron gjorde så, de gjorde som Herren hade befallt. </v><v n="7">Mose var 80 år gammal och Aron 83 år när de talade med farao.
</v><v n="8">Herren sade till Mose och Aron: </v><v n="9">»Om farao begär något tecken av er skall du säga till Aron att ta sin stav och kasta den framför farao. Då skall den förvandlas till en väldig orm.« </v><v n="10">Mose och Aron gick till farao och gjorde som Herren hade befallt: Aron kastade sin stav framför farao och hans hovmän, och den förvandlades till en orm. </v><v n="11">Då kallade farao i sin tur på visa män och trollkarlar, och med sin svartkonst gjorde dessa egyptiska siarpräster samma sak: </v><v n="12">var och en kastade sin stav, och stavarna blev till ormar. Men deras stavar uppslukades av Arons stav. </v><v n="13">Ändå var farao obeveklig och vägrade att lyssna till Mose och Aron, alldeles som Herren hade sagt.</v><v n="14">Herren sade till Mose: »Farao är omedgörlig, han vägrar att släppa folket. </v><v n="15">Gå till honom tidigt på morgonen, när han går ner till floden. Ta med dig staven som förvandlades till en orm och ställ dig och vänta på honom vid flodstranden. </v><v n="16">Säg till honom: Herren, hebreernas Gud, sände mig för att befalla dig att släppa hans folk, så att de kan frambära offer åt honom i öknen. Men hittills har du inte velat lyssna. </v><v n="17">Nu säger Herren: Detta skall visa dig att jag är Herren. Med staven i min hand skall jag slå på Nilens vatten, och det skall förvandlas till blod. </v><v n="18">Fiskarna i Nilen skall dö, och floden skall stinka så att egypterna inte kan dricka dess vatten.«
</v><v n="19">Herren sade till Mose: »Säg till Aron att ta sin stav och sträcka ut den över Egyptens vatten, dess floder, kanaler och dammar, alla dess vattensamlingar, så att de förvandlas till blod. Det kommer att vara blod överallt i Egypten, till och med i träkärl och stenkrukor.« </v><v n="20">Mose och Aron gjorde som Herren hade befallt: han lyfte sin stav och slog på Nilens vatten i närvaro av farao och hans hovmän, och allt vatten i floden förvandlades till blod. </v><v n="21">Fiskarna dog och floden stank, så att egypterna inte kunde dricka vattnet därifrån. Det var blod överallt i Egypten. </v><v n="22">Men de egyptiska siarprästerna åstadkom samma sak genom sin svartkonst, och farao var obeveklig: han lyssnade inte till Mose och Aron, alldeles som Herren hade sagt. </v><v n="23">Han lämnade dem och återvände hem; inte heller nu lät han sig påverkas. </v><v n="24">Alla egypter grävde efter dricksvatten runt omkring Nilen, eftersom flodvattnet inte gick att dricka.</v><v n="25">När sju dagar hade gått sedan Herren slagit på floden
</v></c><c n="8">
<v n="1">sade han till Mose: »Gå till farao och säg: Så säger Herren: Släpp mitt folk så att de kan frambära offer åt mig. </v><v n="2">Om du vägrar att släppa folket skall jag låta hela ditt land hemsökas av grodor. </v><v n="3">Floden skall vimla av grodor; de skall komma upp på land och in i ditt hus och i ditt sovrum och i din säng och i husen hos dina hovmän och ditt folk och i dina bakugnar och baktråg. </v><v n="4">Grodorna skall kräla på dig själv och på ditt folk och på alla dina hovmän.« </v><v n="5">Och Herren sade till Mose: »Säg till Aron att sträcka ut sin hand och sin stav över floder och kanaler och dammar, så att hela Egypten fylls av grodor.« </v><v n="6">Aron sträckte ut sin hand över vattnen i Egypten, och det kom upp grodor som översvämmade landet. </v><v n="7">Men siarprästerna åstadkom samma sak genom sin svartkonst och lät det komma grodor över hela Egypten.
</v><v n="8">Farao kallade till sig Mose och Aron och sade: »Be till Herren att han befriar mig och mitt folk från grodorna. Då skall jag släppa folket så att de kan offra till Herren.« </v><v n="9">Mose svarade: »Det står i din makt att bestämma en tid då jag skall be för dig och dina hovmän och ditt folk, så att grodorna drivs bort från dig och dina hus och bara blir kvar i Nilen.« — </v><v n="10">»I morgon«, sade farao. Mose svarade: »Det skall bli som du vill, för att du skall inse att ingen är som Herren, vår Gud: </v><v n="11">grodorna skall försvinna från dig och dina hus, dina hovmän och ditt folk och bara bli kvar i Nilen.«
</v><v n="12">Mose och Aron lämnade farao, och Mose anropade Herren om hjälp mot grodplågan som han hade låtit drabba farao. </v><v n="13">Herren gjorde som Mose bad honom: grodorna dog och försvann från hus och gårdar och fält. </v><v n="14">Man samlade dem i stora högar, och de fyllde landet med sin stank. </v><v n="15">Men när farao såg att hemsökelsen var över förhärdade han sig: han lyssnade inte till Mose och Aron, alldeles som Herren hade sagt.</v><v n="16">Herren sade till Mose: »Säg till Aron att sträcka ut sin stav och slå på marken, så skall stoftet förvandlas till myggor i hela Egypten.« </v><v n="17">De gjorde så: Aron sträckte ut handen och slog med staven på marken, och stoftet blev till myggor, som angrep människor och boskap; allt stoft på marken i hela Egypten blev till myggor. </v><v n="18">När siarprästerna på samma sätt försökte frambringa myggor med sin svartkonst, lyckades de inte. Men myggorna var överallt, på människor och boskap. </v><v n="19">»Detta är Guds finger«, sade siarprästerna till farao. Men farao var obeveklig: han lyssnade inte till Mose och Aron, alldeles som Herren hade sagt.</v><v n="20">Herren sade till Mose: »Gå i morgon bitti till farao när han är på väg ner till floden och säg: Så säger Herren: Släpp mitt folk så att de kan frambära offer åt mig. </v><v n="21">Om du inte släpper mitt folk skall jag släppa lös flugsvärmar över dig och dina hovmän och ditt folk och dina hus, så att husen i Egypten fylls av flugsvärmar och marken de står på blir täckt av dem. </v><v n="22">Men jag skall göra undantag för Goshen, det område där mitt folk bor. Dit skall inte flugorna komma. Då skall du inse att jag, Herren, är här i landet. </v><v n="23">Jag skall göra skillnad på mitt folk och ditt folk. I morgon skall detta tecken ske.«
</v><v n="24">Och Herren gjorde så: väldiga flugsvärmar trängde in i faraos hus och i hans hovmäns hus, och hela Egypten hemsöktes av flugorna. </v><v n="25">Då kallade farao till sig Mose och Aron och sade: »Gå, och offra till er gud här i landet!« — </v><v n="26">»Det är omöjligt«, svarade Mose, »vårt offer till Herren, vår Gud, skulle väcka egypternas avsky. Om vi mitt för ögonen på dem förrättar ett offer som de finner avskyvärt kommer de säkert att stena oss. </v><v n="27">Tre dagsmarscher ut i öknen vill vi gå för att offra åt Herren, vår Gud, så som han befaller oss.« — </v><v n="28">»Jag skall låta er gå«, sade farao, »så att ni kan offra i öknen åt Herren, er gud, men gå inte för långt bort. Be för mig!« </v><v n="29">Mose svarade: »Så snart jag har kommit ut härifrån skall jag be till Herren, och i morgon skall flugsvärmarna försvinna från dig och dina hovmän och ditt folk. Men lura oss inte en gång till, utan låt folket gå och offra åt Herren.« </v><v n="30">Så lämnade Mose farao och bad till Herren. </v><v n="31">Och Herren gjorde som Mose sade: han drev bort flugsvärmarna från farao och hans hovmän och hans folk, inte en enda fluga blev kvar. </v><v n="32">Men farao förhärdade sig också den gången och släppte inte folket.
</v></c><c n="9">
<v n="1">Herren sade till Mose: »Gå till farao och säg: Så säger Herren, hebreernas Gud: Släpp mitt folk så att de kan frambära offer åt mig. </v><v n="2">Om du vägrar och fortsätter att hålla dem kvar </v><v n="3">skall Herren låta en svår pest drabba din boskap på fälten: hästar, åsnor, kameler, kor och får. </v><v n="4">Men Herren skall göra skillnad på Israels boskap och Egyptens; inget av israeliternas djur skall dö. </v><v n="5">Herren har fastställt tiden och sagt att han i morgon skall låta detta ske i landet.« </v><v n="6">Nästa dag gjorde Herren som han hade sagt: all boskap dog för egypterna, men av israeliternas boskap dog inte ett enda djur. </v><v n="7">När farao hörde efter fick han veta att inte ett enda av israeliternas djur hade dött. Men farao var omedgörlig och släppte inte folket.</v><v n="8">Herren sade till Mose och Aron: »Ni skall ta händerna fulla med sot från en smältugn, och Mose skall kasta upp det i luften mitt framför farao. </v><v n="9">Sotet skall falla som damm över hela Egypten och variga bölder skall slå upp på människor och boskap i hela landet.« </v><v n="10">Då tog de sot från smältugnen och gick till farao, och Mose kastade upp sotet i luften och variga bölder slog upp på människor och boskap. </v><v n="11">Siarprästerna kunde inte stiga fram inför Mose, eftersom de hade drabbats av bölder liksom alla andra egypter. </v><v n="12">Men Herren gjorde farao hård och obeveklig: han lyssnade inte till Mose och Aron, alldeles som Herren hade sagt till Mose.</v><v n="13">Herren sade till Mose: »Gå i morgon bitti till farao och säg: Så säger Herren, hebreernas Gud: Släpp mitt folk så att de kan frambära offer åt mig. </v><v n="14">Denna gång skall jag låta mina plågor drabba dig själv och dina hovmän och ditt folk, och då skall du inse att ingen på jorden är som jag. </v><v n="15">Jag kunde redan nu ha lyft min hand och slagit dig och ditt folk med pest, och du hade blivit utplånad från jorden. </v><v n="16">Men jag har skonat dig för att visa dig min makt och för att mitt namn skall bli känt över hela jorden. </v><v n="17">Om du fortsätter att hindra mitt folk och inte släpper dem, </v><v n="18">skall jag i morgon sända en hagelstorm, värre än någon som drabbat Egypten från den dag det grundades till denna dag. </v><v n="19">Låt därför ta in din boskap och allt vad du har ute på fälten. Alla som är kvar utomhus och inte har kommit under tak, både människor och djur, skall träffas av haglet och dö.« </v><v n="20">De av faraos män som tog Herrens ord på allvar förde sina slavar och sin boskap i säkerhet inomhus. </v><v n="21">Men de som inte brydde sig om vad Herren hade sagt lät slavar och boskap bli kvar ute på fälten.
</v><v n="22">Då sade Herren till Mose: »Lyft handen mot skyn, så skall haglet falla över hela landet, på människor och djur och allt som växer i Egypten.« </v><v n="23">Och Mose lyfte sin stav mot skyn, och Herren sände åska och hagel, och blixtar slog ner i marken. Så lät Herren hagel regna över Egypten. </v><v n="24">Det haglade, och blixtar flammade mitt i hagelskurarna — ett så våldsamt oväder hade inte drabbat Egypten så länge människor funnits där. </v><v n="25">Överallt i landet slog haglet ner allt som fanns utomhus, både människor och djur; det slog ner alla växter ute på fälten och förstörde alla träd. </v><v n="26">Men i Goshen, där israeliterna bodde, kom det inte något hagel.
</v><v n="27">Farao kallade till sig Mose och Aron och sade till dem: »Den här gången erkänner jag min skuld. Det är Herren som har rätt, och jag och mitt folk har orätt. </v><v n="28">Be för oss till Herren; nu har vi fått nog av hans åska och hagel. Jag låter er gå. Ni behöver inte bli kvar här längre.« </v><v n="29">Mose svarade: »När jag kommer ut ur staden skall jag lyfta mina händer i bön till Herren. Åskan skall tystna och haglet sluta. Då skall du inse att jorden tillhör Herren. </v><v n="30">Jag vet att du och dina hovmän ännu inte fruktar Herren Gud.« </v><v n="31">Det var lin och korn som slogs ner, eftersom kornet hade gått i ax och linet stod i knopp, </v><v n="32">men vetet och emmern, som mognar senare, blev inte förstörda.
</v><v n="33">Mose lämnade farao och gick ut ur staden och lyfte sina händer i bön till Herren. Då slutade det att åska och hagla, och hällregnet upphörde. </v><v n="34">Men när farao såg att regnet och haglet och åskan var över framhärdade han i sin synd och gjorde sig hård, både han och hans hovmän. </v><v n="35">Farao var obeveklig: han släppte inte israeliterna, alldeles som Herren hade sagt genom Mose.
</v></c><c n="10">
<v n="1">Herren sade till Mose: »Gå till farao. Jag har själv förhärdat honom och hans män för att jag skall kunna göra dessa tecken mitt ibland dem </v><v n="2">och för att du skall kunna berätta för dina barn och barnbarn hur jag for fram med egypterna och hur jag gjorde mina tecken bland dem. Så skall ni inse att jag är Herren.«
</v><v n="3">Mose och Aron gick till farao och sade: »Så säger Herren, hebreernas Gud: Hur länge skall du vägra att böja dig för mig? Släpp mitt folk, så att de kan frambära offer åt mig. </v><v n="4">Om du vägrar att släppa mitt folk skall jag i morgon sända gräshoppor över ditt land. </v><v n="5">De skall täcka marken så att man inte kan se den. De skall äta upp det allra sista av det som är kvar efter haglet. De skall gnaga rent vartenda träd som växer på era marker. </v><v n="6">Husen skall fyllas av dem: dina egna hus och dina hovmäns och alla andra egypters hus. Något sådant har varken dina fäder eller dina förfäder skådat från den dag de blev bofasta till denna dag.« Så vände han sig om och lämnade farao.
</v><v n="7">Faraos hovmän sade till honom: »Hur länge skall den mannen få dra olycka över oss? Släpp i väg dem, så att de kan offra åt Herren, sin gud! Har du ännu inte förstått att Egypten går mot sin undergång?« </v><v n="8">Då fördes Mose och Aron åter in till farao. Han sade till dem: »Gå, och frambär offer åt Herren, er gud. Men vilka är det som skall gå?« — </v><v n="9">»Vi går både unga och gamla«, svarade Mose, »vi går med våra söner och våra döttrar, med våra får och våra kor, eftersom vi skall fira en högtid till Herrens ära.« </v><v n="10">Farao sade: »Ja, nog skulle Herren vara er nådig om jag lät er gå med kvinnor och barn — där ser man att ni har onda avsikter. </v><v n="11">Nej, ni män får ge er i väg ensamma för att frambära offer åt Herren. Det är ju det ni har bett om.« Och så jagade man bort dem från faraos hov.
</v><v n="12">Då sade Herren till Mose: »Sträck ut handen över Egypten, så att det kommer gräshoppor över landet och äter upp allt som växer där, allt som haglet har lämnat kvar.« </v><v n="13">Mose sträckte ut sin stav över Egypten, och Herren lät en östanvind blåsa över landet hela den dagen och hela natten, och när det blev morgon hade östanvinden fört med sig gräshopporna. </v><v n="14">De kom över hela Egypten och slog ner överallt. Så många gräshoppor har aldrig skådats och kommer aldrig att skådas. </v><v n="15">De täckte marken så att den blev alldeles svart, och de åt upp allt som växte i landet och all frukt på träden som haglet hade lämnat kvar; inget grönt fanns kvar på träden eller på marken i hela Egypten.
</v><v n="16">Då skyndade sig farao att skicka efter Mose och Aron. Han sade till dem: »Jag har förbrutit mig mot Herren, er gud, och mot er. </v><v n="17">Förlåt mig nu denna enda gång vad jag har gjort, och be till Herren, er gud, att han befriar mig från denna dödliga plåga.« </v><v n="18">Mose lämnade farao och bad till Herren. </v><v n="19">Då lät Herren vinden slå om till en hård västan som förde med sig gräshopporna och sopade ut dem i Sävhavet. Inte en enda gräshoppa blev kvar någonstans i hela Egypten. </v><v n="20">Men Herren gjorde farao hård och obeveklig: han släppte inte israeliterna.</v><v n="21">Herren sade till Mose: »Lyft handen mot skyn, så skall ett mörker komma över Egypten, ett mörker så tätt att man kan ta på det.« </v><v n="22">Mose lyfte sin hand mot skyn, och ett djupt mörker låg över hela Egypten i tre dagar. </v><v n="23">Människorna kunde inte se varandra eller gå någonstans på tre dagar. Men överallt där israeliterna bodde var det ljust.
</v><v n="24">Då kallade farao på Mose och sade: »Gå, och frambär offer åt Herren! Ni behöver bara lämna kvar era får och era kor — kvinnorna och barnen får gå med er.« </v><v n="25">Men Mose svarade: »Tänker kanske du förse oss med slaktoffer och brännoffer så att vi kan offra åt Herren, vår Gud? </v><v n="26">Nej, vår boskap måste också gå med oss — inte en klöv får bli kvar! Det är av boskapen vi skall offra åt Herren, vår Gud, och vad vi skall offra åt Herren vet vi inte själva förrän vi kommer fram.« </v><v n="27">Men Herren gjorde farao hård och obeveklig: han ville inte släppa dem. </v><v n="28">Farao sade till Mose: »Gå din väg, och se till att du aldrig mer kommer inför mina ögon! Om du gör det skall du dö.« — </v><v n="29">»Du har rätt«, svarade Mose, »jag skall aldrig mer komma inför dina ögon!«
</v></c><c n="11"><v n="1">Herren sade till Mose: »Ännu en plåga skall jag låta drabba farao och Egypten, och sedan skall han släppa er härifrån — ja, inte bara släppa er utan jaga bort er allesammans. </v><v n="2">Säg nu till folket att alla, både män och kvinnor, skall be sina grannar om föremål av silver och guld.« </v><v n="3">Och Herren gjorde egypterna välvilligt stämda mot hans folk, och Mose betraktades som en stor man i Egypten, både av faraos hovmän och av folket.
</v><v n="4">Mose sade till farao: »Så säger Herren: Vid midnatt skall jag gå fram genom Egypten, </v><v n="5">och allt förstfött i Egypten skall dö, den förstfödde sonen till farao på tronen lika väl som den förstfödde sonen till slavinnan vid handkvarnen, och även allt förstfött bland boskapen. </v><v n="6">I hela Egypten skall höjas ett sådant klagoskri att dess like aldrig har hörts och aldrig kommer att höras. </v><v n="7">Men mot israeliterna skall inte ens en hund morra, varken mot människor eller boskap. Då skall ni inse att Herren gör skillnad på Egypten och Israel. </v><v n="8">Då skall alla dina hovmän här söka upp mig och falla ner för mig och bönfalla mig att lämna er och ta med mig hela mitt folk. Sedan skall jag dra bort.« Och fylld av vrede gick han därifrån.
</v><v n="9">Herren sade till Mose: »Att farao inte lyssnar till er, det sker för att jag skall göra nya under i Egypten.« </v><v n="10">Alla dessa under gjorde Mose och Aron inför farao, men Herren gjorde farao hård och obeveklig: han släppte inte ut israeliterna ur sitt land.
</v></c><c n="12">
<v n="1">Herren sade till Mose och Aron i Egypten: </v><v n="2">»Denna månad skall inleda raden av månader; den skall för er vara årets första månad. </v><v n="3">Säg till Israels menighet att varje familjefar den tionde i denna månad skall ta ett lamm eller en killing, ett djur för varje hushåll. </v><v n="4">Men om hushållet är för litet för ett helt djur skall husfadern och hans närmaste granne tillsammans ta ett djur, alltefter antalet personer; ni skall göra beräkningen med hänsyn till vad var och en äter. </v><v n="5">Djuret skall vara felfritt, årsgammalt och av hankön och tas från fåren eller från getterna. </v><v n="6">Ni skall spara det till den fjortonde dagen i denna månad; då skall hela Israels församlade menighet slakta det mellan skymning och mörker. </v><v n="7">Man skall ta av blodet och stryka på båda dörrposterna och på tvärbjälken i de hus där man äter det. </v><v n="8">Köttet skall ätas samma natt; det skall vara stekt över eld och det skall ätas med osyrat bröd och beska örter. </v><v n="9">Ni får inte äta något av köttet rått eller kokat i vatten, utan det skall vara stekt över eld, med huvud, fötter och innanmäte. </v><v n="10">Ingenting får lämnas kvar till morgonen; om något då är kvar skall ni bränna upp det. </v><v n="11">Vid måltiden skall ni ha kläderna uppfästa, skor på fötterna och stav i handen. Ät i hast. Detta är Herrens påsk. </v><v n="12">Den natten skall jag gå fram genom Egypten och döda allt förstfött i landet, både människor och boskap, och alla Egyptens gudar skall drabbas av min dom — jag är Herren. </v><v n="13">Men blodet skall vara ett tecken på husen där ni bor. När jag ser blodet skall jag gå förbi, och det förödande slaget skall inte träffa er när jag slår Egypten.
</v><v n="14">Den dagen skall vara en minnesdag för er. Ni skall fira den som en Herrens högtid; i släkte efter släkte skall det vara en oföränderlig ordning att ni firar den. </v><v n="15">I sju dagar skall ni äta osyrat bröd. Redan den första dagen skall ni skaffa bort all surdeg ur era hus, ty var och en som äter något syrat bröd från den första till den sjunde dagen skall utstötas ur Israel. </v><v n="16">Den första dagen skall ni hålla en helig sammankomst, liksom också den sjunde dagen. Inget arbete får utföras under de dagarna, utom det som är nödvändigt för att alla skall få äta; endast detta får göras. </v><v n="17">Ni skall fira det osyrade brödets högtid, därför att det var just den dagen som jag förde era härar ut ur Egypten. I släkte efter släkte skall det vara en oföränderlig ordning att ni firar denna dag. </v><v n="18">Från kvällen den fjortonde dagen i första månaden till kvällen den tjugoförsta dagen skall ni äta osyrat bröd. </v><v n="19">Under sju dagar får ingen surdeg finnas i era hus, ty var och en som äter syrat bröd skall utstötas ur Israels menighet, vare sig han är invandrare eller infödd. </v><v n="20">Syrat bröd skall ni inte äta; var ni än bor skall ni äta osyrat bröd.«
</v><v n="21">Mose kallade samman alla de äldste i Israel och sade: »Gå och hämta var sitt lamm åt era familjer och slakta det som påskoffer. </v><v n="22">Tag sedan en knippa isop och doppa den i skålen med blodet och stryk lite av blodet på tvärbjälken och de båda dörrposterna. Ingen av er får gå ut genom dörren i sitt hus innan det blir morgon. </v><v n="23">Herren skall gå fram genom landet och hemsöka egypterna. Men när han ser blodet på tvärbjälken och de båda dörrposterna skall han gå förbi dörren och inte låta Förgöraren gå in i era hus för att döda er. </v><v n="24">Dessa regler skall gälla för er och era barn i all framtid. </v><v n="25">När ni kommer till det land som Herren har lovat att skänka er skall ni hålla fast vid detta bruk. </v><v n="26">Och när era barn frågar er: Vad betyder detta bruk? </v><v n="27">skall ni svara: Det är ett påskoffer åt Herren; när han dödade egypterna gick han förbi israeliternas hus och skonade våra hem.« Då föll folket ner och tillbad.
</v><v n="28">Sedan gick israeliterna och gjorde allt det som Herren hade befallt Mose och Aron.</v><v n="29">Vid midnatt dräpte Herren alla förstfödda i Egypten, den förstfödde sonen till farao på tronen lika väl som den förstfödde sonen till fången i fängelsehålan, och även allt förstfött bland boskapen. </v><v n="30">Den natten steg farao upp, han och hans hovmän och alla andra egypter. Det hördes ett klagoskri i Egypten, ty det fanns inget hus där inte någon var död. </v><v n="31">Farao kallade under natten till sig Mose och Aron och sade: »Gå er väg, lämna mitt land, både ni själva och de andra israeliterna. Gå, och frambär offer åt Herren som ni har bett att få göra! </v><v n="32">Ta med både era får och era kor så som ni har begärt! Gå, och be om välsignelse också för mig!« </v><v n="33">Egypterna drev på dem för att få ut dem ur landet så fort som möjligt. De tänkte att de annars skulle dö allesammans.
</v><v n="34">Så tog israeliterna degen, innan man hunnit syra den, svepte sina mantlar om baktrågen och bar dem på axeln. </v><v n="35">De hade gjort som Mose sade: de hade bett egypterna om föremål av silver och guld och om kläder. </v><v n="36">Och Herren hade gjort egypterna välvilligt stämda mot israeliterna, så att de gav dem vad de begärde. På det sättet tog de byte av egypterna.
</v><v n="37">Israeliterna bröt upp från Ramses mot Suckot, ungefär 600 000 män till fots, förutom kvinnor och barn. </v><v n="38">En mängd löst folk gick med dem, och därtill väldiga hjordar av får och kor. </v><v n="39">Av degen som de hade med sig från Egypten bakade de osyrade brödkakor. De hade inte hunnit syra degen, eftersom de drevs ut ur landet så hastigt att de inte kunde vänta, och inte heller hann de göra i ordning någon proviant.
</v><v n="40">Israeliterna hade bott i Egypten i 430 år. </v><v n="41">Just denna dag, då 430 år hade gått, drog alla Herrens härar ut ur Egypten. </v><v n="42">Det var den natt då Herren vakade för att föra dem ut ur Egypten. Den natten är Herrens, den natten skall alla israeliter vaka, släkte efter släkte.
</v><v n="43">Herren sade till Mose och Aron: »Detta är stadgan för påskoffret: Ingen utlänning skall äta av det, </v><v n="44">men en slav som har köpts för pengar får äta av det, om han först har blivit omskuren. </v><v n="45">Ingen som tillfälligt bor hos er och ingen daglönare får äta av det. </v><v n="46">Allt skall ätas i ett och samma hus; inget av köttet får föras ut ur huset och inget ben får krossas. </v><v n="47">Hela Israels menighet skall göra så. </v><v n="48">Om någon invandrare som bor hos dig vill fira påsk till Herrens ära måste alla manliga medlemmar av hans familj omskäras. Sedan kan han delta i högtiden, och då skall han räknas som en infödd. Men ingen oomskuren får äta av påskoffret. </v><v n="49">Samma lag skall gälla för den infödde och för invandraren.«
</v><v n="50">Och alla israeliterna gjorde så; de gjorde allt vad Herren hade befallt Mose och Aron, </v><v n="51">och samma dag förde Herren dem ut ur Egypten, ordnade i häravdelningar.
</v></c><c n="13">
<v n="1">Herren talade till Mose: </v><v n="2">»Allt förstfött bland israeliterna, det första som kommer ur moderlivet, bland både människor och boskap, det skall du helga åt mig. Det tillhör mig.«
</v><v n="3">Mose sade till folket: »Kom ihåg denna dag, dagen då ni drog ut ur Egypten, ut ur slavlägret, ty med sin starka hand förde Herren er ut därifrån. Ingenting syrat får ätas då. </v><v n="4">I dag drar ni ut, i månaden aviv. </v><v n="5">Och när Herren har fört dig till kanaaneernas, hettiternas, amoreernas, hiveernas och jevuseernas land, det som han med ed har lovat dina fäder att ge dig, ett land som flödar av mjölk och honung, då skall du i denna månad fira högtid på detta sätt: </v><v n="6">i sju dagar skall du äta osyrat bröd, och den sjunde dagen skall det hållas en fest till Herrens ära. </v><v n="7">Alla de sju dagarna skall du äta osyrat bröd, ingenting syrat får finnas hos dig och ingen surdeg någonstans i ditt land. </v><v n="8">Den dagen skall du säga till din son: ’Detta sker till minne av det som Herren gjorde för mig då jag drog ut ur Egypten.’ </v><v n="9">Som ett märke på handen och ett tecken på pannan skall detta påminna dig om att Herren förde dig ut ur Egypten med sin starka hand, så att hans lag alltid är på dina läppar. </v><v n="10">Du skall följa denna stadga år efter år vid den bestämda tiden.
</v><v n="11">När Herren har fört dig in i kanaaneernas land, så som han med ed har lovat dig och dina fäder, och gett det åt dig, </v><v n="12">då skall du till Herren överlämna det första som kommer ur moderlivet; allt förstfött av hankön bland din boskap skall tillhöra Herren. </v><v n="13">Men ett förstfött åsneföl skall du lösa ut med ett lamm, och om du inte vill lösa ut det skall du bryta nacken av det. Varje förstfödd bland dina söner skall du lösa ut. </v><v n="14">När din son en gång frågar dig vad detta betyder skall du svara: ’Med sin starka hand förde Herren oss ut ur Egypten, ut ur slavlägret. </v><v n="15">När farao envist vägrade att släppa oss dödade Herren allt förstfött i Egypten, både bland människor och boskap. Därför offrar jag åt Herren det första av hankön som kommer ur moderlivet, och varje förstfödd son löser jag ut.’ </v><v n="16">Som ett märke på handen och ett kännetecken på pannan skall detta påminna dig om att Herren förde oss ut ur Egypten med sin starka hand.«</v><v n="17">När farao hade släppt folket ledde Gud dem inte den väg som går till filisteernas land, fastän den är den genaste; Gud tänkte att de kunde ångra sig och återvända till Egypten om de märkte att de skulle råka i strid. </v><v n="18">I stället lät han dem ta en omväg genom öknen mot Sävhavet. Israeliterna var ordnade som en krigshär när de drog ut ur Egypten.
</v><v n="19">Mose tog med sig Josefs ben, eftersom Josef hade avkrävt israeliterna en ed och sagt: »Gud kommer att ta sig an er, och då skall ni föra med er mina ben härifrån.«
</v><v n="20">De bröt upp från Suckot och slog läger i Etam, vid randen av öknen. </v><v n="21">Om dagen gick Herren framför dem i en molnpelare för att visa dem vägen, och om natten gick han i en eldpelare för att lysa dem. Så kunde de vandra både dag och natt. </v><v n="22">Molnpelaren gick ständigt framför dem om dagen och eldpelaren om natten.
</v></c><c n="14">
<v n="1">Herren talade till Mose: </v><v n="2">»Säg åt israeliterna att vända om och slå läger utanför Pi Hachirot mellan Migdol och havet; mitt emot Baal Sefon skall ni slå läger vid havet. </v><v n="3">Farao kommer att tro att israeliterna har gått vilse och inte kan ta sig igenom öknen. </v><v n="4">Jag skall förhärda honom så att han sätter efter dem. Då skall jag visa min makt genom att krossa farao och hela hans här, och egypterna skall inse att jag är Herren.« Israeliterna gjorde som Herren hade sagt.
</v><v n="5">När kungen av Egypten fick veta att folket hade flytt kom han och hans hovmän på andra tankar. »Vad är det vi har gjort?« sade de. »Varför släppte vi ifrån oss våra israelitiska slavar?« </v><v n="6">Farao lät spänna för sin vagn och tog med sig sina män. </v><v n="7">Han tog de 600 bästa stridsvagnarna och alla andra stridsvagnar i Egypten, under befäl av höga officerare. </v><v n="8">Herren förhärdade farao, kungen av Egypten, så att han satte efter israeliterna, som dristigt hade tågat ut. </v><v n="9">Egypterna förföljde dem och hann upp dem där de hade slagit läger vid havet — alla faraos hästar, vagnar och vagnskämpar och hela hans här — vid Pi Hachirot, mitt emot Baal Sefon. </v><v n="10">Då farao närmade sig upptäckte israeliterna att egypterna var på marsch mot dem. De blev förfärade och ropade till Herren. </v><v n="11">Och de sade till Mose: »Fanns det inga gravar i Egypten, så att du måste ta oss hit för att dö i öknen? Varför har du gjort så mot oss? Varför förde du oss ut ur Egypten? </v><v n="12">Bad vi inte redan där att du skulle låta oss vara i fred och låta oss tjäna egypterna? Hellre träla för egypterna än dö i öknen!« </v><v n="13">Mose svarade: »Var inte rädda! Stanna här; i dag skall ni bli vittnen till den seger som Herren vinner åt er. Ty så som ni ser egypterna i dag skall ni aldrig någonsin se dem mer. </v><v n="14">Herren skall strida för er, och ni skall vara tysta!«
</v><v n="15">Herren sade till Mose: »Varför ropar du till mig? Säg åt israeliterna att dra vidare. </v><v n="16">Lyft din stav och sträck ut din hand över havet och klyv det, så att israeliterna kan gå torrskodda tvärs igenom havet. </v><v n="17">Jag skall förhärda egypterna, så att de följer efter dem. Jag skall visa min makt genom att krossa farao och hela hans här, hans vagnar och vagnskämpar. </v><v n="18">Och egypterna skall inse att jag är Herren, när jag visar min makt och krossar farao och hans vagnar och vagnskämpar.«
</v><v n="19">Guds ängel, som hade gått framför israeliternas här, flyttade sig nu och gick bakom dem. Molnpelaren som gick framför dem flyttade sig och tog plats bakom dem, </v><v n="20">så att den kom mellan egypternas här och israeliternas. Mörkret föll, och hela natten gick utan att härarna fick känning med varandra.
</v><v n="21">Mose sträckte ut sin hand över havet, och Herren drev undan havet med en stark östanvind, som blåste hela natten. Så gjorde han havet till torrt land. Vattnet klövs, </v><v n="22">och israeliterna gick torrskodda tvärs igenom havet, medan vattnet stod som en vägg på båda sidor. </v><v n="23">Egypterna förföljde dem, och alla faraos hästar, hans vagnar och vagnskämpar satte efter dem ut i havet. </v><v n="24">Strax före gryningen såg Herren från pelaren av eld och moln ner mot egypternas här, och han spred förvirring bland dem. </v><v n="25">Han lät vagnshjulen fastna så att det gick trögt att köra. Då ropade egypterna: »Låt oss fly! Herren strider för Israel mot oss egypter!«
</v><v n="26">Herren sade till Mose: »Sträck ut din hand över havet, så att vattnet strömmar tillbaka över egypterna, över deras vagnar och vagnskämpar.« </v><v n="27">Mose sträckte ut sin hand över havet, och i gryningen vände vattnet tillbaka. Egypterna flydde och det kom rakt emot dem; Herren störtade dem ut i havet. </v><v n="28">Vattnet vände tillbaka och dränkte vagnarna och vagnskämparna, hela faraos här som hade följt efter israeliterna ut i havet. Inte en enda kom undan. </v><v n="29">Men israeliterna gick torrskodda tvärs igenom havet, och vattnet stod som en vägg på båda sidor. </v><v n="30">Den dagen räddade Herren Israel från egypterna; israeliterna såg dem ligga döda på stranden. </v><v n="31">Då Israels folk såg vilket storverk Herren hade utfört mot egypterna fruktade de Herren och litade på honom och på hans tjänare Mose.
</v></c><c n="15">
<v n="1">Då sjöng Mose och israeliterna denna lovsång till Herren:
Jag sjunger till Herrens ära:
stor är hans höghet och makt.
Häst och vagnskämpe
vräkte han i havet.
</v><v n="2">Herren är min kraft och mitt värn,
han blev min räddning.
Han är min Gud,
honom vill jag prisa,
min faders Gud,
honom vill jag lovsjunga.
</v><v n="3">Herren är en kämpe
— Herren är hans namn.
</v><v n="4">Faraos vagnar, hela hans här,
kastades i havet,
hans tappraste män
dränktes i Sävhavet.
</v><v n="5">Vattnen slog samman över dem,
de sjönk i djupet som stenar.
</v><v n="6">Din högra hand, Herre,
härlig i makt,
din högra hand, Herre,
krossade fienden.
</v><v n="7">I din makt och din härlighet
gjorde du motståndarna till intet.
Din lågande vrede bröt fram
och förtärde dem alla som halm.
</v><v n="8">Du frustade, och vattnet tornade upp sig,
vågorna stod som en mur,
strömmarna stelnade mitt i havet.
</v><v n="9">Fienden sade:
Jag skall förfölja dem,
hinna i kapp dem,
fördela bytet,
stilla min lystnad,
jag skall dra mitt svärd
och beröva dem allt.
</v><v n="10">Du blåste på dem
och havet höljde dem,
de sjönk som bly
i väldiga vatten.
</v><v n="11">Vem är som du
bland gudarna, Herre?
Vem är som du,
majestätisk och helig,
värdig fruktan och lovsång,
mäktig att göra under?
</v><v n="12">Du sträckte ut din hand,
och jorden slukade dem.
</v><v n="13">Du ledde med trofast kärlek
det folk som du friköpt,
förde det med makt
till din heliga boning.
</v><v n="14">Folken hörde det och darrade.
Ångest grep filisteerna,
</v><v n="15">Edoms furstar fylldes av skräck,
de starka i Moab greps av fruktan,
modet svek dem som bodde i Kanaan.
</v><v n="16">Fasa och skräck föll över dem,
inför din mäktiga arm
stod de förstenade,
medan ditt folk drog fram, Herre,
det folk drog fram som du vunnit åt dig.
</v><v n="17">Du ledde dem fram och planterade dem
på det berg som är din egendom,
den plats du gjort till din boning, Herre,
den helgedom, Herre, du själv har grundlagt.
</v><v n="18">Herren är konung
nu och för evigt.
</v><v n="19">När faraos hästar gick ut i havet med hans vagnar och vagnskämpar lät Herren havets vatten strömma tillbaka över dem. Men israeliterna gick torrskodda tvärs igenom havet.
</v><v n="20">Mirjam, som var syster till Aron och ägde profetisk gåva, tog sin tamburin, och alla kvinnorna följde henne; de slog på tamburiner och dansade.
</v><v n="21">Och Mirjam ledde sången:
Sjung till Herrens ära:
stor är hans höghet och makt.
Häst och vagnskämpe
vräkte han i havet.</v><v n="22">Mose lät Israel bryta upp från Sävhavet, och de drog ut i Shuröknen. När de hade vandrat tre dagar i öknen utan att finna vatten </v><v n="23">kom de till Mara, men vattnet där kunde de inte dricka eftersom det var beskt. Det var därför platsen fick namnet Mara. </v><v n="24">Folket knotade mot Mose och frågade honom: »Vad skall vi dricka?« </v><v n="25">Mose ropade till Herren, och Herren visade honom ett stycke trä. Mose kastade det i vattnet, och sedan smakade vattnet gott. I Mara gav Herren lag och rätt åt folket, och där satte han det på prov. </v><v n="26">Han sade: »Om du lyder Herren, din Gud, och gör det som är rätt i hans ögon och lyssnar till hans befallningar och håller alla hans bud, då skall jag låta dig slippa alla de sjukdomar som jag sände över egypterna. Ty jag är Herren, den som botar dig.«
</v><v n="27">Så kom de till Elim, där det fanns tolv källor och sjuttio palmer. Och vid vattnet där slog de läger.
</v></c><c n="16">
<v n="1">Israels menighet bröt upp från Elim och kom till Sinöknen, mellan Elim och Sinai, på femtonde dagen i andra månaden sedan de hade lämnat Egypten. </v><v n="2">Hela menigheten knotade mot Mose och Aron i öknen </v><v n="3">och sade: »Om vi ändå hade fått dö för Herrens hand i Egypten, där vi satt vid köttgrytorna och där brödet räckte till för oss. Ni har fört oss hit ut i öknen för att alla vi som är samlade här skall svälta ihjäl!«
</v><v n="4">Då sade Herren till Mose: »Jag skall låta det regna mat till er från himlen, så att folket varje dag kan gå ut och samla så mycket de behöver. Då kan jag sätta dem på prov och se om de rättar sig efter mina anvisningar eller inte. </v><v n="5">När de tillreder vad de hämtat hem på sjätte dagen kommer det att vara dubbelt så mycket som de samlar in de andra dagarna.«
</v><v n="6">Mose och Aron sade då till israeliterna: »I kväll skall ni förstå att det är Herren som har fört er ut ur Egypten, </v><v n="7">och i morgon skall ni få se Herrens härlighet. Han hör ert knot mot honom — för det är inte mot oss ni knotar, vi är ju ingenting.« </v><v n="8">Och Mose fortsatte: »I kväll ger Herren er kött att äta och i morgon så mycket bröd ni behöver. Herren hör nu hur ni knotar mot honom. Vi är ingenting, det är inte mot oss ni knotar utan mot Herren.«
</v><v n="9">Sedan sade Mose till Aron: »Säg till Israels menighet att träda fram inför Herren, eftersom han har hört deras knot.« </v><v n="10">När Aron talade till Israels menighet vände de sig mot öknen, och då visade sig Herrens härlighet i molnet.
</v><v n="11">Herren talade till Mose: </v><v n="12">»Jag har hört israeliternas knot. Säg till dem: Mellan skymning och mörker skall ni få kött att äta, och i morgon bitti skall ni få så mycket bröd ni behöver. Då skall ni inse att jag är Herren, er Gud.«
</v><v n="13">Den kvällen kom det vaktlar i sådan mängd att de täckte hela lägret, och på morgonen låg det dagg runt omkring lägret. </v><v n="14">När daggen hade torkat låg det ute i öknen något tunt och frasigt, tunt som rimfrost på marken. </v><v n="15">Och när israeliterna såg det frågade de varandra: »Vad är det här?« eftersom de inte visste vad det var. Mose sade till dem: »Det är den mat som Herren ger er att äta. </v><v n="16">Och Herren har gett denna befallning: Samla så mycket av det som var och en behöver, ett omermått per person för samtliga. Varje husfar skall hämta till dem han har i sitt tält.« </v><v n="17">Israeliterna gjorde så, och några samlade mer, andra mindre. </v><v n="18">När de sedan mätte upp hade de som samlat mer inte fått för mycket och de som samlat mindre inte för litet, alla hade fått vad de behövde. </v><v n="19">Mose sade till dem: »Ingen får lämna kvar något av detta till i morgon.« </v><v n="20">Men somliga lydde inte Mose utan sparade av det till nästa morgon. Då var det fullt av mask och luktade illa. Och Mose blev ond på dem.
</v><v n="21">Varje morgon samlade var och en så mycket som behövdes; i solvärmen smälte det bort. </v><v n="22">När de samlade mat på sjätte dagen fick de dubbelt så mycket, två omermått var, och alla hövdingarna i menigheten kom och talade om detta för Mose. </v><v n="23">Han svarade dem: »Det är som Herren har sagt. I morgon är det sabbatsvila, en sabbat helgad åt Herren. Baka nu vad ni vill baka och koka vad ni vill koka; allt som blir över skall ni spara till i morgon.« </v><v n="24">Då sparade man det till nästa morgon, som Mose hade befallt. Och nu fick det ingen dålig lukt och det gick inte mask i det. </v><v n="25">Och Mose sade: »Ät det i dag! I dag är det Herrens sabbat, i dag hittar ni ingenting på marken. </v><v n="26">Sex dagar kan ni samla det, men den sjunde dagen är det sabbat; då finns där ingenting.«
</v><v n="27">Ändå gick några bland folket ut den sjunde dagen för att samla, men de fann inte någonting. </v><v n="28">Då sade Herren till Mose: »Hur länge skall ni vägra att hålla mina bud och befallningar? </v><v n="29">Tänk på att det är Herren som har gett er sabbaten — därför ger han er den sjätte dagen mat för två dagar. Alla skall hålla sig i stillhet och ingen får gå hemifrån på den sjunde dagen.« </v><v n="30">Sedan höll folket sabbatsvila den sjunde dagen.
</v><v n="31">Israeliterna kallade brödet för manna. Det liknade korianderfrö; det var vitt och smakade som honungskaka. </v><v n="32">Mose sade: »Herren har gett denna befallning. Spara en omer av detta genom alla släktled, så att era efterkommande får se det bröd som jag gav er att äta i öknen, när jag förde er ut ur Egypten.« </v><v n="33">Och Mose sade till Aron: »Tag ett kärl och lägg en omer manna i det, ställ det inför Herren och spara det genom alla släktled.« </v><v n="34">Aron gjorde som Herren hade befallt Mose: han ställde kärlet framför förbundstecknet. </v><v n="35">Israeliterna åt manna i fyrtio år tills de kom till bebott land; de åt manna tills de nådde gränsen till Kanaan.
</v><v n="36">En omer är en tiondels efa.
</v></c><c n="17">
<v n="1">Hela Israels menighet bröt upp från Sinöknen och drog från lägerplats till lägerplats enligt de befallningar Herren gav. De slog läger i Refidim, men där fanns inget vatten att dricka för folket. </v><v n="2">Då anklagade de Mose och krävde att han skulle skaffa dem vatten. »Varför anklagar ni mig?« frågade Mose. »Varför sätter ni Herren på prov?« </v><v n="3">Men eftersom de var törstiga knotade de mot Mose och sade: »Varför har du fört oss ut ur Egypten? Vill du att vi själva och våra barn och vår boskap skall dö av törst?« </v><v n="4">Då ropade Mose till Herren: »Vad skall jag göra med detta folk? Snart stenar de mig.« </v><v n="5">Herren sade till honom: »Gå framför folket med några av de äldste i Israel och ta med dig den stav som du hade då du slog på Nilen. </v><v n="6">Jag kommer att stå framför dig på klippan vid Horeb, och du skall slå på klippan, och då kommer det vatten ur den, så att folket får dricka.« Mose gjorde så inför de äldste i Israel. </v><v n="7">Platsen fick namnet Massa och Meriva, eftersom israeliterna hade anklagat Mose där och hade satt Herren på prov och sagt: »Finns Herren ibland oss eller inte?«</v><v n="8">Sedan kom amalekiterna och angrep israeliterna vid Refidim. </v><v n="9">Då sade Mose till Josua: »Välj ut krigare åt oss och dra ut och kämpa mot amalekiterna. I morgon skall jag ställa mig på krönet av kullen med Guds stav i min hand.« </v><v n="10">Josua gjorde som Mose hade sagt och stred mot amalekiterna, medan Mose och Aron och Hur gick upp på kullens krön. </v><v n="11">Så länge Mose höll upp sina händer hade israeliterna övertaget, men när han lät händerna sjunka fick amalekiterna övertag. </v><v n="12">När Moses händer blev tunga hämtade de en sten åt honom att sitta på. Aron och Hur stod på var sin sida och stödde hans armar, så att han kunde hålla dem uppe tills solen gick ner. </v><v n="13">Josua nedkämpade amalekiternas här utan förskoning.
</v><v n="14">Herren sade till Mose: »Skriv ner detta så att det blir ihågkommet, och läs det för Josua, ty jag skall utplåna minnet av amalekiterna från jorden.« </v><v n="15">Då byggde Mose ett altare, som han kallade »Herren mitt fälttecken«. </v><v n="16">Han sade: »Handen på Herrens fälttecken! Herren skall föra krig mot amalekiterna från släkte till släkte!«
</v></c><c n="18">
<v n="1">Jetro, prästen i Midjan, som var Moses svärfar, fick höra allt som Gud hade gjort för Mose och för sitt folk Israel, att Herren hade fört Israel ut ur Egypten. </v><v n="2">Då tog Jetro med sig Moses hustru Sippora, som hade sänts hem, </v><v n="3">och hennes två söner. Den ene hade fått namnet Gershom, »ty«, sade Mose, »jag är en främling i detta land«. </v><v n="4">Den andre hade han gett namnet Elieser, »ty«, sade han, »min faders Gud kom mig till hjälp och räddade mig undan faraos svärd«. </v><v n="5">Så kom Jetro till Mose med hans söner och hans hustru, där han hade slagit läger i öknen vid Guds berg. </v><v n="6">Mose fick bud om att hans svärfar var på väg med hans hustru och de båda sönerna. </v><v n="7">Då gick Mose ut och mötte honom, föll ner för honom och kysste honom. När de hade hälsat varandra gick de in i tältet. </v><v n="8">Mose berättade för sin svärfar om allt som Herren hade gjort mot farao och mot Egypten för Israels skull, om alla svårigheter som hade mött dem på vägen och hur Herren hade räddat dem. </v><v n="9">Och Jetro gladde sig över allt gott som Herren hade gjort mot Israel, att han hade räddat dem undan egypterna. </v><v n="10">Han sade: »Lovad vare Herren, som har räddat er ur egypternas och faraos våld, Herren, som har räddat folket undan egypternas förtryck! </v><v n="11">Nu vet jag att Herren är större än alla andra gudar, ty därför att de handlade övermodigt mot dem …« </v><v n="12">Och Jetro, Moses svärfar, förde fram brännoffer och slaktoffer åt Gud, och Aron och alla Israels äldste kom och deltog med honom i måltiden inför Gud.
</v><v n="13">Nästa dag satte sig Mose för att skipa rätt bland folket, och folket stod omkring honom från morgonen ända till kvällen. </v><v n="14">När svärfadern såg hur mycket Mose hade att uträtta sade han: »Måste du göra allt detta för folket? Varför skall du ensam sitta här med allt folket omkring dig från morgon till kväll?« — </v><v n="15">»Folket kommer ju till mig för att fråga Gud«, svarade Mose. </v><v n="16">»När de har någon tvist kommer de till mig, och jag skipar rätt mellan dem och lär dem Guds bud och lagar.« </v><v n="17">Hans svärfar sade: »Det här har du inte ordnat bra. </v><v n="18">Du tröttar ut både dig själv och allt folket som står här. Arbetet blir för tungt för dig, du kan inte göra det ensam. </v><v n="19">Nu skall du lyssna på mitt råd, då skall Gud vara med dig. Själv kan du vara folkets talesman inför Gud och lägga fram deras ärenden inför honom, </v><v n="20">och du skall inskärpa buden och lagarna hos dem och lära dem vilken väg de skall gå och hur de bör handla. </v><v n="21">Men du skall utse några bland folket, dugande och gudfruktiga män, pålitliga och redbara, och sätta dem att leda grupper på tusen eller hundra eller femtio eller tio. </v><v n="22">De skall alltid skipa rätt bland folket; alla viktiga fall får de hänskjuta till dig, men i de enklare målen kan de själva döma. Så kan du lätta din börda och låta dem bära den tillsammans med dig. </v><v n="23">Om du gör detta och det sker på Guds befallning kan du hålla ut, och alla som är här kan också gå hem nöjda.« </v><v n="24">Mose lyssnade till sin svärfar och rättade sig efter honom. </v><v n="25">Han valde ut dugande män bland israeliterna och gjorde dem till hövdingar över folket, till ledare för grupper på tusen eller hundra eller femtio eller tio. </v><v n="26">De skipade alltid rätt bland folket; svåra fall hänsköt de till Mose, men i de enklare målen dömde de själva.
</v><v n="27">Så tog Mose farväl av sin svärfar, som återvände till sitt land.
</v></c><c n="19">
<v n="1">Vid tredje nymånen efter det att israeliterna hade lämnat Egypten, just på den dagen, kom de till Sinaiöknen. </v><v n="2">De bröt upp från Refidim, och när de hade kommit till Sinaiöknen slog de läger där.
Israel slog läger framför berget. </v><v n="3">Mose gick upp till Gud, och Herren talade till honom från berget: »Så skall du säga till Jakobs släkt och förkunna för Israels folk: </v><v n="4">Ni har sett vad jag gjorde med egypterna och hur jag har burit er på örnvingar och fört er hit till mig. </v><v n="5">Om ni nu lyssnar till mig och håller mitt förbund skall ni vara min dyrbara egendom framför alla andra folk — ty hela jorden är min — </v><v n="6">och ni skall vara ett rike av präster och ett heligt folk som tillhör mig. Detta är vad du skall säga till Israels folk.«
</v><v n="7">När Mose kom tillbaka kallade han samman folkets äldste och förelade dem det som Herren hade befallt honom att säga. </v><v n="8">Folket svarade med en mun: »Allt vad Herren har sagt vill vi göra.« Och Mose gick tillbaka till Herren med folkets svar.
</v><v n="9">Då sade Herren till Mose: »Jag skall komma till dig i ett tätt moln, så att folket kan höra när jag talar med dig. Sedan kommer de alltid att lita på dig.« När Mose hade talat om för Herren vad folket hade sagt </v><v n="10">sade Herren till honom: »Gå till folket och se till att de renar sig i dag och i morgon. Låt dem tvätta sina kläder </v><v n="11">och göra sig beredda för i övermorgon. Ty i övermorgon skall Herren stiga ner på Sinaiberget i hela folkets åsyn. </v><v n="12">Du skall dra en gräns runt omkring berget och varna folket för att gå upp på berget eller komma för nära dess fot. Den som rör vid berget skall straffas med döden. </v><v n="13">Men ingen hand får vidröra honom: han skall stenas eller skjutas. Ingen sådan får leva, vare sig det är ett djur eller en människa. När vädurshornet ljuder skall de gå upp på berget.«
</v><v n="14">Mose gick ner från berget till folket och lät dem rena sig, och de tvättade sina kläder. </v><v n="15">Och han sade till dem: »Håll er beredda för i övermorgon. Kom inte nära någon kvinna.«
</v><v n="16">När det blev morgon den tredje dagen började det åska och blixtra, ett tungt moln låg över berget och det hördes en stark hornstöt. Alla som var i lägret blev förfärade. </v><v n="17">Då förde Mose folket ut ur lägret att möta Gud. De ställde sig nedanför berget. </v><v n="18">Hela Sinaiberget omgavs av rök då Herren steg ner på berget i eld. Röken steg upp som från en smältugn, och hela berget skalv. </v><v n="19">Medan hornet ljöd allt starkare talade Mose, och Gud svarade honom med ljudlig röst. </v><v n="20">När Herren hade stigit ner på toppen av Sinaiberget kallade han till sig Mose, och Mose gick dit upp. </v><v n="21">Herren sade till honom: »Gå ner och varna folket så att de inte tränger sig fram för att se Herren, ty då kommer många av dem att mista livet. </v><v n="22">Även prästerna, som annars får närma sig Herren, måste rena sig, så att Herren inte slår dem med sin vrede.« </v><v n="23">Mose svarade Herren: »Folket kan inte gå upp på Sinaiberget, eftersom du själv har varnat oss och befallt mig att dra en gräns runt berget och förklara det för heligt.« </v><v n="24">Herren sade: »Gå nu ner och kom sedan upp igen tillsammans med Aron! Men prästerna och folket får inte tränga sig fram för att komma upp till Herren, då kan han slå dem med sin vrede.« </v><v n="25">Därefter gick Mose ner till folket och sade till dem …
</v></c><c n="20">
<v n="1">Detta är vad Gud sade: </v><v n="2">Jag är Herren, din Gud, som förde dig ut ur Egypten, ut ur slavlägret. </v><v n="3">Du skall inte ha andra gudar vid sidan av mig. </v><v n="4">Du skall inte göra dig någon bildstod eller avbild av någonting uppe i himlen eller nere på jorden eller i vattnet under jorden. </v><v n="5">Du skall inte tillbe dem eller tjäna dem. Ty jag är Herren, din Gud, en svartsjuk Gud, som låter straffet för fädernas skuld drabba barnen intill tredje och fjärde led när man försmår mig </v><v n="6">men visar godhet mot tusenden när man älskar mig och håller mina bud. </v><v n="7">Du skall inte missbruka Herrens, din Guds, namn, ty Herren kommer inte att lämna den ostraffad som missbrukar hans namn. </v><v n="8">Tänk på att hålla sabbatsdagen helig. </v><v n="9">Sex dagar skall du arbeta och sköta alla dina sysslor, </v><v n="10">men den sjunde dagen är Herrens, din Guds, sabbat. Då skall du inte utföra något arbete, varken du eller din son eller din dotter, din slav eller din slavinna, din boskap eller invandraren i dina städer. </v><v n="11">Ty på sex dagar gjorde Herren himlen och jorden och havet och allt vad de rymmer, men på den sjunde dagen vilade han. Därför har Herren välsignat sabbatsdagen och gjort den till en helig dag. </v><v n="12">Visa aktning för din far och din mor, så att du får leva länge i det land som Herren, din Gud, ger dig. </v><v n="13">Du skall inte dräpa. </v><v n="14">Du skall inte begå äktenskapsbrott. </v><v n="15">Du skall inte stjäla. </v><v n="16">Du skall inte vittna falskt mot din nästa. </v><v n="17">Du skall inte ha begär till din nästas hus. Du skall inte ha begär till din nästas hustru eller hans slav eller hans slavinna, hans oxe eller hans åsna eller något annat som tillhör din nästa.
</v><v n="18">När folket blev vittne till åskan och flammorna, till hornstötarna och röken från berget darrade de av fruktan och höll sig på avstånd. </v><v n="19">Och de sade till Mose: »Tala till oss du, så skall vi lyda. Men Gud får inte tala till oss; då kommer vi att dö.« </v><v n="20">Mose svarade: »Var inte rädda! Det är för att sätta er på prov som Gud har kommit, och för att ni alltid skall frukta honom och inte synda.« </v><v n="21">Och folket stod på avstånd medan Mose gick upp mot töcknet där Gud var.</v><v n="22">Herren sade till Mose:
Så skall du säga till israeliterna: Ni har själva sett att jag talade till er från himlen. </v><v n="23">Ni skall inte göra någon gud att ha vid sidan om mig; gudar av silver och guld skall ni inte göra er. </v><v n="24">Ett altare av jord skall du göra åt mig, och på det skall du offra dina brännoffer och gemenskapsoffer, din småboskap och din nötboskap. På varje plats där jag låter mitt namn bli nämnt skall jag komma till dig och välsigna dig. </v><v n="25">Och om du vill göra ett altare av sten åt mig, skall du inte bygga det av huggen sten, ty om du bearbetar stenen med mejsel, vanhelgar du den. </v><v n="26">Stig inte upp till mitt altare på trappsteg, så att ditt kön blottas vid altaret.
</v></c><c n="21">
<v n="1">Detta är de bestämmelser du skall förelägga israeliterna:
</v><v n="2">När du köper en hebreisk slav skall han tjäna i sex år, men det sjunde året skall han friges utan betalning. </v><v n="3">Kom han ensam, skall han friges ensam; var han gift, skall hans hustru följa honom. </v><v n="4">Har hans herre gett honom en hustru och har hon fött honom söner och döttrar, skall hustrun och barnen tillhöra hennes herre, och mannen ensam skall friges. </v><v n="5">Men om slaven säger: »Jag håller av min herre, min hustru och mina barn, jag vill inte bli fri«, </v><v n="6">då skall hans herre föra fram honom inför Gud; han skall föras fram till dörren eller dörrposten och hans herre skall genomborra hans öra med en syl, och så skall slaven tillhöra honom för alltid.
</v><v n="7">Om någon har sålt sin dotter som slavinna, skall hon inte friges på samma sätt som de andra slavarna. </v><v n="8">Om hennes herre väljer henne för egen räkning men sedan inte vill veta av henne, skall han låta henne bli friköpt. Till utlänningar har han inte rätt att sälja henne när han behandlat henne trolöst. </v><v n="9">Utser han henne åt sin son, skall hon få samma rättigheter som en dotter. </v><v n="10">Tar han sig ännu en hustru, får han inte inskränka på den förras rätt till mat, kläder och bostad. </v><v n="11">Låter han henne inte få dessa tre ting, skall hon friges utan ersättning och betalning.
</v><v n="12">Den som slår ihjäl en människa skall straffas med döden. </v><v n="13">Om det inte var hans mening utan det var Gud som lät det ske, kan han fly till en plats som jag skall anvisa dig. </v><v n="14">Men om någon begår brottet att mörda med avsikt, får han gripas, även vid mitt altare, och skall avrättas. </v><v n="15">Den som slår sin far eller mor skall straffas med döden. </v><v n="16">Den som rövar bort en människa skall straffas med döden, vare sig han sålt den bortrövade eller denne påträffas hos honom. </v><v n="17">Den som förbannar sin far eller mor skall straffas med döden.
</v><v n="18">Om två män tvistar och den ene slår den andre med en sten eller med knytnäven, inte så att han dör men så att han blir sängliggande, </v><v n="19">då skall den som slog gå fri om den slagne kommer sig och kan gå ute med käpp; dock skall han ersätta honom för den tid han måste vara overksam och sörja för att han blir botad. </v><v n="20">Om någon slår sin slav eller slavinna med en käpp så att den slagne dör under hans hand, skall hämnd utkrävas. </v><v n="21">Men om slaven överlever en dag eller två, skall ingen hämnd utkrävas, eftersom slaven är hans egendom. </v><v n="22">Om någon under ett slagsmål stöter till en havande kvinna så att hon får missfall men ingen annan skada sker, skall han böta vad kvinnans make kräver, sedan värdering ägt rum.
</v><v n="23">Sker skada, skall du ge liv för liv, </v><v n="24">öga för öga, tand för tand, hand för hand, fot för fot, </v><v n="25">bränt för bränt, sår för sår, skråma för skråma. </v><v n="26">Om någon slår sin slav eller slavinna i ögat och fördärvar det, skall han som ersättning för ögat frige den skadade. </v><v n="27">Och slår han ut en tand på sin slav eller slavinna, skall han som ersättning för tanden frige den skadade.
</v><v n="28">Om en oxe stångar ihjäl en man eller en kvinna, skall oxen stenas, och dess kött får inte ätas, men ägaren skall gå fri. </v><v n="29">Men om oxen brukar stångas och ägaren vet om det men ändå inte vaktar den, och om oxen dödar en man eller en kvinna, då skall oxen stenas och dess ägare skall också mista livet. </v><v n="30">Men blir han ålagd en lösesumma, skall han betala allt vad som åläggs honom, till lösen för sitt liv. </v><v n="31">Stångar oxen en pojke eller en flicka, skall samma regel gälla. </v><v n="32">Stångar oxen en slav eller en slavinna, skall ägaren ge 30 siklar silver till slavens herre, och oxen skall stenas.
</v><v n="33">Om någon låter en brunn stå öppen eller gräver en ny brunn och inte täcker över den och en oxe eller en åsna faller ner i brunnen, </v><v n="34">skall den som äger brunnen betala ersättning till djurets ägare, men det döda djuret får han behålla. </v><v n="35">Om någons oxe stångar ihjäl en annans oxe, skall de sälja den levande oxen och dela pengarna; också det döda djuret skall de dela. </v><v n="36">Men om det var känt att oxen brukade stångas och dess ägare ändå inte vaktade den, skall han ersätta oxe med oxe, men det döda djuret får han behålla.
</v></c><c n="22">
<v n="1">Om någon stjäl en oxe eller ett får och slaktar eller säljer djuret, skall han ersätta oxen med fem oxar och fåret med fyra får. — </v><v n="2">Blir en tjuv ertappad vid inbrottet och ihjälslagen, är det inte blodskuld, </v><v n="3">men hade solen gått upp, är det blodskuld. — Full ersättning skall lämnas. Om tjuven ingenting äger, skall han själv säljas som ersättning för det stulna. </v><v n="4">Om det stulna djuret, det må vara oxe eller åsna eller får, påträffas levande hos honom, skall han ge dubbel ersättning.
</v><v n="5">Om någon bränner en åker eller en vingård och låter elden sprida sig till en annans åker, skall han ge ersättning med det bästa från sin egen åker och vingård. </v><v n="6">Om elden kommer lös och sprider sig till törnbuskar och förstör kärvar eller växande gröda eller ett helt fält, då skall den som vållat branden ge full ersättning.
</v><v n="7">Om någon lämnar pengar eller gods i förvar hos en annan och detta sedan blir stulet ur huset, skall tjuven, om han avslöjas, lämna dubbel ersättning. </v><v n="8">Avslöjas inte tjuven, skall husets ägare föras fram inför Gud för att försäkra att han inte har tagit den andres egendom. </v><v n="9">Så snart det är fråga om tillgrepp, det må gälla en oxe, en åsna, ett får, ett klädesplagg eller något annat som har försvunnit, och någon påstår sig känna igen sin egendom, skall tvisten mellan de två komma inför Gud. Den som Gud förklarar skyldig skall ersätta den andre dubbelt. </v><v n="10">Om någon lämnar en åsna, en oxe, ett får eller något annat djur i förvar hos en annan och djuret dör eller skadas eller rövas bort utan att någon ser det, </v><v n="11">skall den som hade hand om djuret svära inför Herren att han inte har tagit den andres egendom, och det skall avgöra saken mellan dem. Ägaren skall godta eden, och ingen ersättning skall ges. </v><v n="12">Men om djuret har stulits från honom, skall han ersätta ägaren. </v><v n="13">Om det har rivits av vilddjur, skall kroppen företes som bevis; ett ihjälrivet djur behöver inte ersättas. </v><v n="14">Om någon lånar ett djur av en annan och det skadas eller dör i ägarens frånvaro, skall han ge full ersättning. </v><v n="15">Var ägaren närvarande, behöver ingen ersättning ges. Var djuret hyrt, har ägaren rätt till hyran.
</v><v n="16">Om någon förför en flicka som inte är trolovad och ligger med henne, skall han betala brudpriset och ta henne till hustru. </v><v n="17">Om hennes far vägrar att ge henne åt honom, skall han betala en summa som motsvarar brudpriset för en orörd flicka.
</v><v n="18">En trollkvinna skall du inte låta leva.
</v><v n="19">Var och en som har samlag med ett djur skall straffas med döden.
</v><v n="20">Den som offrar till andra gudar än Herren skall vigas åt förintelse.
</v><v n="21">En invandrare får du inte kränka eller förtrycka: ni var ju själva invandrare i Egypten. </v><v n="22">Änkor och faderlösa får ni inte behandla illa. </v><v n="23">Om du behandlar dem illa och de ropar till mig, skall jag lyssna till deras klagorop. </v><v n="24">Min vrede skall väckas, och jag skall döda er med svärd, så att era hustrur blir änkor och era barn blir faderlösa.
</v><v n="25">Om du lånar ut pengar till en landsman, till en nödlidande i mitt folk, skall du inte göra som ockrarna och kräva ränta av honom. </v><v n="26">Tar du din nästas mantel som pant, skall du lämna tillbaka den före solnedgången, </v><v n="27">eftersom den är det enda täcke han har. Vad skall han annars svepa om sig när han sover? Om han ropar till mig, skall jag lyssna, ty jag är barmhärtig.
</v><v n="28">Gud skall du inte smäda, och en hövding i ditt folk skall du inte förbanna. </v><v n="29">Du skall inte dröja att offra av din skörd av vin och olja. Den förstfödde av dina söner skall du ge åt mig. </v><v n="30">På samma sätt skall du göra med dina kor och får: sju dagar skall de vara hos modern, och på åttonde dagen skall du ge dem åt mig. </v><v n="31">Ni skall vara mina heliga. Köttet av ett ihjälrivet djur skall ni inte äta utan kasta åt hundarna.
</v></c><c n="23">
<v n="1">Du skall inte sprida falska rykten. Gör inte gemensam sak med den skyldige genom att vittna falskt. </v><v n="2">Du skall inte följa mängden i det som är ont och inte ge efter för den så att du förvränger sanningen, när du vittnar i någon sak. </v><v n="3">Du skall inte vara partisk för den fattige i hans sak.
</v><v n="4">Om du träffar på din fiendes oxe eller åsna som har kommit vilse, skall du föra den tillbaka till honom. </v><v n="5">Och om du ser att din oväns åsna har segnat ner under sin börda, får du inte lämna honom utan hjälp: du måste hjälpa honom att lasta av djuret.
</v><v n="6">Du skall inte vränga rätten för den fattige. </v><v n="7">Avhåll dig från falska anklagelser som kan bli döden för den oskyldige, den som har rätt, ty jag frikänner inte den skyldige. </v><v n="8">Du skall inte ta mutor, ty mutor gör den klarsynte blind och fördärvar saken för den som har rätt.
</v><v n="9">En invandrare får du inte förtrycka. Ni vet hur det är att vara invandrare, ni var ju själva invandrare i Egypten.
</v><v n="10">Sex år skall du beså din jord och bärga dess gröda, </v><v n="11">men det sjunde året skall du låta marken vila och ligga i träda. Då kan de fattiga i ditt folk få sin föda från den. Det som blir över kan de vilda djuren äta. Så skall du också göra med din vingård och dina olivträd.
</v><v n="12">Sex dagar skall du arbeta, men den sjunde dagen skall du upphöra med arbetet, så att din oxe och åsna får vila och slavkvinnans son och invandraren får hämta krafter.
</v><v n="13">Rätta er noga efter allt vad jag har sagt er. Andra gudar skall ni inte åkalla, låt inte deras namn komma över era läppar.
</v><v n="14">Tre gånger om året skall du hålla högtid till min ära. </v><v n="15">Det osyrade brödets högtid skall du fira. Då skall du äta osyrat bröd i sju dagar, så som jag har befallt dig, på den bestämda tiden i månaden aviv, ty det var då du drog ut ur Egypten. Ingen skall träda fram inför mig med tomma händer. </v><v n="16">Du skall också fira skördehögtiden när du skördar de första frukterna av ditt arbete, av vad du sådde på åkern. Likaså skall du fira bärgningshögtiden vid årsskiftet när du från åkern samlar in frukten av ditt arbete. </v><v n="17">Tre gånger om året skall alla män hos dig träda fram inför Härskaren Herren. </v><v n="18">Blodet av det som offras till mig skall du inte offra tillsammans med något syrat, och fettet från mina högtidsoffer får inte lämnas kvar till morgonen. </v><v n="19">Det bästa av den första grödan på din mark skall du föra till Herrens, din Guds, hus.
Du skall inte koka en killing i moderns mjölk.</v><v n="20">Se, jag sänder en ängel framför dig för att skydda dig på vägen och föra dig till den plats som jag har bestämt. </v><v n="21">Rätta dig efter honom och lyssna till honom! Sätt dig inte upp mot honom; han kommer inte att förlåta sådant trots, ty det är jag som handlar i honom. </v><v n="22">Men om du lyssnar till honom och gör allt vad jag säger, skall jag vara dina fienders fiende och dina motståndares motståndare. </v><v n="23">Min ängel skall gå framför dig och föra dig till amoreerna, hettiterna, perisseerna, kanaaneerna, hiveerna och jevuseerna, och jag skall utplåna dem. </v><v n="24">Du skall inte tillbe eller tjäna deras gudar och inte ta efter deras seder utan tillintetgöra dem och krossa deras stenstoder. </v><v n="25">Ni skall tjäna Herren, er Gud, då skall jag välsigna brödet du äter och vattnet du dricker och hålla sjukdomar borta från dig. </v><v n="26">Ingen kvinna i ditt land skall få missfall eller vara ofruktsam. Jag skall låta dig uppnå din fulla livslängd.
</v><v n="27">Skräcken för mig skall jag sända framför dig, och jag skall sprida förvirring bland alla folk du kommer till och driva dina fiender på flykten. </v><v n="28">Jag skall sända modlöshet framför dig, så att hiveerna, kanaaneerna och hettiterna jagas undan för dig. </v><v n="29">Men jag skall inte fördriva dem på ett enda år, för att inte landet skall bli en ödemark, där vilddjuren förökar sig och vållar dig skada. </v><v n="30">Steg för steg skall jag driva bort dem, till dess du har förökat dig och kan ta landet i besittning. </v><v n="31">Jag skall låta din gräns nå från Sävhavet till filisteernas hav och från öknen till Eufrat. Ty jag skall ge landets invånare i ert våld och driva undan dem för dig. </v><v n="32">Du skall inte sluta något förbund med dem och deras gudar. </v><v n="33">De får inte bo kvar i ditt land, då kunde de förleda dig till att synda mot mig, och om du tjänar deras gudar fångas du i en fälla.
</v></c><c n="24">
<v n="1">Till Mose sade han sedan: »Gå upp till Herren, du själv och Aron, Nadav och Avihu och sjuttio av Israels äldste, och fall ner och tillbed på avstånd. </v><v n="2">Endast Mose får närma sig Herren; de andra får inte närma sig honom. Och folket får inte alls gå upp tillsammans med honom.«
</v><v n="3">När Mose kom och underrättade folket om vad Herren hade sagt och om alla hans stadgar svarade alla med en mun: »Allt vad Herren har sagt vill vi göra.« </v><v n="4">Sedan skrev Mose ner allt vad Herren hade sagt.
Tidigt nästa morgon byggde Mose ett altare nedanför berget och reste tolv stenstoder för Israels tolv stammar. </v><v n="5">Därefter gav han några unga israeliter i uppdrag att offra brännoffer och slakta tjurar som gemenskapsoffer åt Herren. </v><v n="6">Mose tog hälften av blodet och hällde i skålar och hälften stänkte han på altaret. </v><v n="7">Så tog han förbundsakten och läste upp den för folket. De sade: »Vi vill göra allt vad Herren har sagt och lyda honom.« </v><v n="8">Mose tog blodet, stänkte det på folket och sade: »Med detta blod bekräftas det förbund som Herren har slutit med er på grundval av alla dessa befallningar.«
</v><v n="9">Mose och Aron, Nadav och Avihu och sjuttio av Israels äldste gick upp på berget, </v><v n="10">och de såg Israels Gud. Under hans fötter var som ett golv av safir; det liknade själva himlen i klarhet. </v><v n="11">Han lyfte inte sin hand mot de främsta i Israel. De skådade Gud, och de åt och drack.</v><v n="12">Herren sade till Mose: »Gå upp till mig på berget och stanna där, så skall jag ge dig stentavlorna och lagen och buden, som jag har skrivit för att undervisa folket.« </v><v n="13">Mose gav sig av tillsammans med sin tjänare Josua och gick upp på Guds berg. </v><v n="14">Till de äldste sade han: »Stanna här och vänta tills vi kommer tillbaka till er. Aron och Hur är ju kvar hos er; den som vill få något ärende avgjort kan vända sig till dem.«
</v><v n="15">När Mose hade gått upp på berget täcktes det av ett moln. </v><v n="16">Herrens härlighet vilade över Sinaiberget, och molnet täckte det i sex dagar. Den sjunde dagen ropade han till Mose ur molnet. </v><v n="17">Och israeliterna såg Herrens härlighet som en förtärande eld på toppen av berget. </v><v n="18">Mose gick in i molnet och upp på berget och stannade där i fyrtio dagar och fyrtio nätter.
</v></c><c n="25">
<v n="1">Herren talade till Mose:
</v><v n="2">Säg till israeliterna att samla in gåvor åt mig. Av var och en som känner sig manad skall ni ta emot gåvor åt mig. </v><v n="3">Och detta är vad ni skall samla in: guld, silver och koppar, </v><v n="4">violett, purpurrött och karmosinrött garn, fint lingarn och gethår, </v><v n="5">rödfärgade baggskinn, delfinskinn, akacieträ, </v><v n="6">olja till lampan, kryddor till smörjelseoljan och till den välluktande rökelsen, </v><v n="7">onyx och andra ädla stenar att sätta på efoden och på bröstväskan.
</v><v n="8">De skall göra en helgedom åt mig så att jag kan bo mitt ibland dem. </v><v n="9">Denna boning och allt som hör till den skall ni göra helt enligt de förebilder som jag visar dig.</v><v n="10">Du skall göra en ark av akacieträ, två och en halv aln lång, en och en halv aln bred och en och en halv aln hög. </v><v n="11">Du skall belägga den med rent guld både invändigt och utvändigt och omge den med en guldkant. </v><v n="12">Du skall gjuta fyra ringar av guld och fästa dem vid de fyra fötterna på arken, två ringar på ena sidan och två på den andra. </v><v n="13">Du skall göra bärstänger av akacieträ och belägga dem med guld </v><v n="14">och skjuta in dem i ringarna på arkens sidor, så att man kan bära arken med dem. </v><v n="15">Bärstängerna skall sitta kvar i ringarna på arken och får inte tas bort. </v><v n="16">I arken skall du lägga förbundstecknet som jag skall ge dig.
</v><v n="17">Du skall göra ett lock av rent guld, två och en halv aln långt och en och en halv aln brett. </v><v n="18">Du skall också göra två keruber av hamrat guld, en vid varje ända av locket, </v><v n="19">en kerub vid den ena ändan och en vid den andra. Du skall göra keruberna i ett stycke med locket. </v><v n="20">Keruberna skall hålla vingarna lyftade och utbredda, så att de skyler locket. De skall vara vända mot varandra, med ansiktena ner mot locket. </v><v n="21">Du skall lägga locket ovanpå arken, och i arken skall du lägga förbundstecknet som jag skall ge dig. </v><v n="22">Där skall jag uppenbara mig för dig: från platsen ovanför locket skall jag tala till dig, mellan de båda keruberna som står på arken med förbundstecknet, och ge dig alla mina befallningar till Israels folk.</v><v n="23">Vidare skall du göra ett bord av akacieträ, två alnar långt, en aln brett och en och en halv aln högt. </v><v n="24">Du skall belägga det med rent guld, och runt omkring det skall du fästa en guldkant. </v><v n="25">Du skall göra en handsbred list runt omkring det och en guldkant på listen. </v><v n="26">Du skall göra fyra ringar av guld och fästa dem i de fyra hörnen vid de fyra benen. </v><v n="27">Intill listen skall ringarna sitta, som hållare för bärstänger, så att man kan bära bordet. </v><v n="28">Du skall göra bärstängerna av akacieträ och belägga dem med guld, och med dem skall man bära bordet. </v><v n="29">Till bordet skall du också göra fat och skålar, kannor och bägare för dryckesoffren; av rent guld skall du göra dem. </v><v n="30">Se till att det alltid ligger skådebröd inför mig på bordet.</v><v n="31">Du skall göra ett lampställ av rent guld. Det skall göras i hamrat arbete, både foten och stammen. Skålarna, kulorna och blommorna skall göras i ett stycke med lampstället. </v><v n="32">Sex armar skall gå ut från lampstället, tre på den ena sidan och tre på den andra. </v><v n="33">På den första armen skall det sitta tre skålar med kulor och blommor och likaså på den andra; det skall vara likadant på alla sex armarna som går ut från lampstället. Skålarna skall vara formade som blommor på ett mandelträd. </v><v n="34">På själva lampstället skall det vara fyra skålar med kulor och blommor, och skålarna skall vara som mandelträdsblommor. </v><v n="35">Under vart och ett av de tre paren armar som går ut från lampstället skall det sitta en kula, gjord i ett stycke med detta, under de sex armarna som går ut från lampstället. </v><v n="36">Kulorna och armarna skall vara i ett stycke med lampstället, alltsammans ett enda hamrat stycke rent guld. </v><v n="37">Du skall göra sju lampor till lampstället; de skall sättas så att platsen framför blir belyst. </v><v n="38">De tänger och brickor som hör till skall göras av rent guld. </v><v n="39">Lampstället med alla dessa tillbehör skall göras av en talent guld. </v><v n="40">Se till att du gör detta efter de förebilder som du har fått se på berget.
</v></c><c n="26">
<v n="1">Boningen skall du göra av tio tältvåder; av tvinnat fint lingarn och av violett, purpurrött och karmosinrött garn skall du väva dem, med keruber, i konstvävnad. </v><v n="2">Varje våd skall vara 28 alnar lång och fyra alnar bred; alla våderna skall vara lika stora. </v><v n="3">De skall fogas samman fem och fem. </v><v n="4">Du skall göra öglor av violett garn i kanten av våden ytterst på det ena hopsatta stycket och på samma sätt i kanten av den yttersta våden på det andra hopsatta stycket. 550 öglor skall du göra på den ena våden och 50 ytterst på våden i det andra stycket, så att öglorna svarar mot varandra. 6Du skall också göra 50 hakar av guld och fästa ihop våderna med hakar, så att boningen blir en helhet.
7Du skall väva våder av gethår till ett tält över boningen; elva våder skall du väva. 8Varje våd skall vara 30 alnar lång och fyra alnar bred; alla elva våderna skall vara lika stora. 9Du skall foga samman fem våder för sig och sex våder för sig och vika den sjätte våden dubbel på framsidan av tältet. 10Du skall göra 50 öglor i kanten av den ena våden, den som är ytterst på det ena hopsatta stycket, och 50 öglor i kanten av våden på det andra hopsatta stycket. 11Och du skall göra 50 hakar av koppar och häkta dem i öglorna och så fästa ihop tältet till en helhet. 12Och den överskjutande delen av tältets våder, den halva våd som blir över, skall hänga ner över baksidan av boningen. 13Och den aln som tältvåderna är för långa på var sida skall hänga ner på båda sidorna av boningen för att täcka den. 14Du skall göra ett överdrag av rödfärgade baggskinn till tältet och ovanpå detta ett överdrag av delfinskinn.
15Bräderna till boningen skall du göra av akacieträ; de skall stå upprätt. 16Varje bräda skall vara tio alnar lång och en och en halv aln bred. 17På varje bräda skall det finnas två tappar i anslutning till varandra. Du skall göra likadant med alla bräderna till boningen. 18Av de bräder du gör för boningen skall 20 vara på sydsidan, åt söder, 19och du skall göra 40 socklar av silver under de 20 bräderna, två socklar för varje bräda med dess två tappar; 20vidare på boningens andra sida, norrut, 20 bräder 21med deras 40 socklar av silver, två under var bräda. 22Till baksidan av boningen, åt väster, skall du göra sex bräder 23och till boningens hörn på baksidan två bräder. 24Dessa skall vara dubbla nertill och likaså dubbla upptill, till den första ringen. Så skall det vara med de båda hörnbräderna. 25Det skall alltså vara åtta bräder med socklar av silver, sammanlagt 16 socklar, två under var bräda.
26Du skall göra reglar av akacieträ, fem till bräderna på boningens ena sida, 27fem till bräderna på dess andra sida och fem till bräderna på baksidan, åt väster. 28Den mellersta regeln, den som sitter mitt på bräderna, skall gå från ena ändan till den andra. 29Bräderna skall du belägga med guld, och du skall göra guldringar på dem, där man kan skjuta in reglarna. Också reglarna skall du belägga med guld. 30Du skall uppföra boningen i överensstämmelse med det som du fick se på berget.
31Du skall väva ett förhänge av violett, purpurrött och karmosinrött garn och tvinnat fint lingarn; det skall göras i konstvävnad, med keruber. 32Du skall hänga upp det på fyra stolpar av akacieträ som är belagda med guld, har krokar av guld och står på fyra socklar av silver. 33Du skall fästa förhänget i hakar och föra dit arken med förbundstecknet och ställa den innanför förhänget; förhänget skall skilja det heliga från det allra heligaste. 34Och du skall lägga locket över arken med förbundstecknet i det allra heligaste.
35Bordet skall du ställa utanför förhänget och lampstället mitt emot bordet, på södra sidan av boningen; bordet skall stå på den norra sidan. 36Du skall göra ett draperi för ingången till tältet, i brokig väv av violett, purpurrött och karmosinrött garn och tvinnat fint lingarn. 37Till draperiet skall du göra fem stolpar av akacieträ och belägga dem med guld, och krokarna på dem skall vara av guld, och till dem skall du gjuta fem socklar av brons.
</v></c><c n="27">
<v n="1">Du skall bygga ett altare av akacieträ, fem alnar långt och fem alnar brett — altaret skall vara fyrkantigt — och tre alnar högt. </v><v n="2">I vart och ett av dess fyra hörn skall du göra ett horn, som skall vara i ett stycke med altaret. Du skall belägga det med koppar. </v><v n="3">Du skall göra kärl att föra bort askan i, liksom också skovlar och skålar, gafflar och fyrfat. Alla dessa tillbehör skall du göra av koppar. </v><v n="4">Du skall göra ett galler, ett nät av koppar, och i dess hörn skall du sätta fyra bronsringar. </v><v n="5">Du skall sätta gallret nertill, under altarlisten, så att nätet når upp till halva höjden av altaret. </v><v n="6">Till altaret skall du göra bärstänger av akacieträ och belägga dem med koppar. </v><v n="7">Bärstängerna skall skjutas in i ringarna, så att de sitter på båda sidor av altaret, när man skall bära det. </v><v n="8">Altaret skall vara ihåligt, byggt av bräder, och det skall göras så som du fick se det på berget.</v><v n="9">Du skall också göra en förgård till boningen. På sydsidan, åt söder, skall det finnas omhängen till förgården av tvinnat fint lingarn, 100 alnar långa på den sidan, </v><v n="10">med 20 stolpar och 20 socklar av brons och med stolparnas krokar och band av silver. </v><v n="11">Likaså skall det på norra långsidan finnas omhängen, 100 alnar långa, med 20 stolpar och 20 socklar av brons och med stolparnas krokar och band av silver. </v><v n="12">Förgårdens västra kortsida skall ha omhängen av 50 alnars längd, med tio stolpar och tio socklar. </v><v n="13">Förgårdens framsida, den östra kortsidan, skall vara 50 alnar lång. </v><v n="14">Där skall omhängena vara </v><v n="15"> alnar åt ena hållet med tre stolpar och tre socklar, 15och åt andra hållet 15 alnar med tre stolpar och tre socklar. </v><v n="16">Till förgårdens port skall göras ett draperi som är 20 alnar, i brokig väv av violett, purpurrött och karmosinrött garn och tvinnat fint lingarn. Det skall ha fyra stolpar med fyra socklar. </v><v n="17">Alla stolparna runt förgården skall ha band och krokar av silver och socklar av brons. </v><v n="18">Förgården skall vara 100 alnar lång och 50 alnar bred; dess omhängen av tvinnat fint lingarn skall ha fem alnars höjd. Socklarna skall vara av brons. </v><v n="19">All utrustning som behövs för tjänsten i boningen, liksom alla tältpluggarna där och till förgården, skall vara av koppar.</v><v n="20">Du skall befalla israeliterna att skaffa dig ren olja av stötta oliver till lampstället, så att lamporna kan sättas upp varje dag. </v><v n="21">I uppenbarelsetältet, utanför förhänget som hänger framför förbundstecknet, skall Aron och hans söner se till att lamporna brinner natten igenom inför Herren. Detta skall vara en oföränderlig stadga för israeliterna genom alla släktled.
</v></c><c n="28">
<v n="1">Låt din bror Aron och hans söner träda fram ur kretsen av israeliter för att bli präster åt mig: Aron själv och hans söner Nadav och Avihu, Elasar och Itamar. </v><v n="2">Du skall låta sy en helig dräkt till ära och prydnad för din bror Aron. </v><v n="3">Du skall ge anvisningar åt alla som fått konstskicklighetens gåva av mig, och de skall göra dräkten åt Aron, för hans vigning till präst åt mig. </v><v n="4">Dessa plagg skall de göra: bröstväska, efod, kåpa, mönstrad tunika, turban och bälte. De skall sy heliga dräkter åt din bror Aron och åt hans söner, så att de kan vara mina präster. </v><v n="5">Till dessa dräkter skall de använda guld, violett, purpurrött och karmosinrött garn och fint lingarn.
</v><v n="6">Efoden skall de göra av guld, av violett, purpurrött och karmosinrött garn och tvinnat fint lingarn, i konstvävnad. </v><v n="7">Den skall ha två axelstycken som är fästa i dess båda kanter och håller ihop den. </v><v n="8">Och skärpet som sitter på efoden skall göras på samma sätt och i ett stycke med den: av guld, av violett, purpurrött och karmosinrött garn och tvinnat fint lingarn. </v><v n="9">Du skall ta två onyxstenar och på dem rista in namnen på Israels söner: </v><v n="10">sex av namnen på den ena stenen och de sex övriga namnen på den andra stenen, i åldersordning. </v><v n="11">Som en juvelerare graverar ett sigill, så skall du rista Israels söners namn på de båda stenarna. De skall infattas i flätverk av guld. </v><v n="12">Du skall sätta de två stenarna på efodens axelstycken som en påminnelse om Israels söner: Aron skall bära deras namn på sina axlar inför Herren för att han skall minnas dem. </v><v n="13">Du skall göra flätverk av guld </v><v n="14">och två kedjor av rent guld, tvinnade som snören, och dem skall du fästa vid flätverken.
</v><v n="15">Du skall göra en bröstväska för domsutslag, i konstvävnad. Liksom efoden skall den göras av guld, av violett, purpurrött och karmosinrött garn och av tvinnat fint lingarn. </v><v n="16">Den skall vara fyrkantig och dubbelvikt, en halv aln lång och en halv aln bred. </v><v n="17">Du skall besätta den med fyra rader stenar: i första raden en karneol, en topas och en smaragd, </v><v n="18">i andra raden en rubin, en safir och en kalcedon, </v><v n="19">i tredje raden en hyacint, en agat och en ametist, </v><v n="20">i fjärde raden en krysolit, en onyx och en jaspis. De skall vara infattade i flätverk av guld. </v><v n="21">Stenarna skall vara tolv och svara mot namnen på Israels söner, en för varje namn. På varje sten skall namnet på en av de tolv stammarna vara ingraverat, som på ett sigill. </v><v n="22">Till bröstväskan skall du göra kedjor av rent guld, tvinnade som snören. </v><v n="23">Du skall göra två guldringar och sätta dem i två av hörnen på bröstväskan. </v><v n="24">Fäst de båda guldsnoddarna vid de två ringarna i hörnen av bröstväskan; </v><v n="25">de två andra ändarna på snoddarna skall du fästa vid de båda flätverken, som skall vara fastgjorda vid efodens axelstycken på framsidan. </v><v n="26">Gör två andra guldringar och sätt dem i de båda andra hörnen på bröstväskan, på insidan mot efoden. </v><v n="27">Slutligen skall du göra två guldringar och sätta dem nertill på framsidan av efodens båda axelstycken, vid sömmen ovanför skärpet. </v><v n="28">Bröstväskan skall genom sina ringar knytas fast vid ringarna på efoden med en violett snodd, så att den sitter ovanför skärpet och inte kan lossna från efoden. </v><v n="29">När Aron går in i helgedomen skall han bära namnen på Israels söner vid sitt hjärta, på bröstväskan för domsutslag, som en ständig påminnelse inför Herren. </v><v n="30">I bröstväskan för domsutslag skall du lägga urim och tummim, så att de ligger vid Arons hjärta när han träder inför Herren. Så skall Aron inför Herren ständigt bära israeliternas domar vid sitt hjärta.
</v><v n="31">Kåpan till efoden skall du göra helt i violett tyg. </v><v n="32">Mitt på den skall vara en öppning för huvudet med en vävd kant, som öppningen på en brynja, så att den inte rivs sönder. </v><v n="33">Runt fållen skall du sätta granatäpplen av violett, purpurrött och karmosinrött garn och tvinnat fint lingarn, och mellan dem bjällror av guld runt om, </v><v n="34">en guldbjällra och ett granatäpple växelvis runt fållen på kåpan. </v><v n="35">Aron skall bära den när han gör tjänst, så att det hörs när han går in i helgedomen inför Herren och när han går ut; annars kommer han att dö.
</v><v n="36">Du skall göra en blomma av rent guld och rista in på den så som man graverar ett sigill: Helgad åt Herren. </v><v n="37">Och du skall fästa den vid en violett snodd, och den skall sitta på turbanen, på dess framsida. </v><v n="38">Den skall sitta på Arons panna. Aron är ansvarig för fel i de heliga offer som israeliterna bär fram, i alla deras heliga gåvor; därför skall den alltid sitta på hans panna, så att Herren finner behag i dem.
</v><v n="39">Du skall väva den mönstrade tunikan av fint lingarn och göra en turban av fint lingarn. Gör även ett bälte i brokig väv.
</v><v n="40">Också åt Arons söner skall du göra tunikor. Och du skall göra bälten åt dem och huvudbonader, till ära och prydnad. </v><v n="41">I sådana dräkter skall du klä din bror Aron och hans söner. Du skall smörja dem och insätta dem och viga dem till präster åt mig. </v><v n="42">Gör byxor av linne som skyler deras kön, de skall räcka från midjan ner på låren. </v><v n="43">Dem skall Aron och hans söner ha på sig när de går in i uppenbarelsetältet eller träder fram till altaret för att göra tjänst i helgedomen; annars drar de skuld över sig och dör. Detta skall vara en oföränderlig stadga för honom och hans efterkommande.
</v></c><c n="29">
<v n="1">Detta är vad du skall göra när du viger dem till präster åt mig. Tag en ungtjur och två felfria baggar, </v><v n="2">osyrat bröd, osyrade kakor bakade med olja och osyrade tunnkakor smorda med olja. Gör dem av siktat vetemjöl </v><v n="3">och lägg dem i en korg, och bär fram dem i korgen som offergåva tillsammans med tjuren och de två baggarna. </v><v n="4">Du skall föra fram Aron och hans söner till uppenbarelsetältets ingång och tvätta dem med vatten. </v><v n="5">Och du skall ta kläderna och sätta på Aron tunikan, kåpan till efoden, efoden och bröstväskan och binda ihop alltsammans med skärpet. </v><v n="6">Sätt sedan turbanen på hans huvud och fäst det heliga diademet på den. </v><v n="7">Tag smörjelseoljan och häll den på hans huvud och smörj honom. </v><v n="8">Sedan skall du låta hans söner träda fram, och du skall klä på dem tunikor </v><v n="9">och spänna om dem bälten och sätta på dem huvudbonader. Så skall de ha rätten till prästämbetet för alltid.
När du prästviger Aron och hans söner </v><v n="10">skall du leda fram tjuren framför uppenbarelsetältet, och Aron och hans söner skall lägga sina händer på tjurens huvud. </v><v n="11">Slakta sedan tjuren inför Herren vid ingången till uppenbarelsetältet. </v><v n="12">Tag lite av tjurens blod på fingret och stryk på altarhornen; häll ut resten av blodet vid foten av altaret. </v><v n="13">Fettet kring inälvorna, stora leverloben och båda njurarna med deras fett skall du bränna på altaret. </v><v n="14">Men tjurens kött, huden och resten av inälvorna skall du bränna upp utanför lägret; det är ett syndoffer.
</v><v n="15">Så skall du ta den ena baggen, och Aron och hans söner skall lägga sina händer på dess huvud. </v><v n="16">Slakta baggen och tag dess blod och stänk det runt om på altaret. </v><v n="17">Stycka baggen, tvätta inälvor och fötter och lägg detta på köttstyckena och huvudet. </v><v n="18">Bränn sedan hela baggen på altaret. Detta är ett brännoffer åt Herren, en lukt som gör honom nöjd, ett eldoffer åt Herren.
</v><v n="19">Därefter skall du ta den andra baggen, och Aron och hans söner skall lägga händerna på dess huvud. </v><v n="20">Du skall slakta baggen och stryka lite av blodet på Arons högra örsnibb och hans söners högra örsnibb och på högra tummen och högra stortån; resten av blodet skall du stänka runt om på altaret. </v><v n="21">Du skall ta av blodet på altaret och av smörjelseoljan och stänka på Aron och hans kläder och på hans söner och deras kläder; då blir han och hans kläder heliga, liksom hans söner och deras kläder.
</v><v n="22">Tag det feta på baggen, fettsvansen, fettet kring inälvorna, stora leverloben och båda njurarna med deras fett och högra låret, ty detta är prästvigningsbaggen, </v><v n="23">och vidare en rund brödkaka, en kaka bakad med olja och en tunnkaka ur korgen med osyrat bröd som står inför Herren. </v><v n="24">Allt detta skall du överlämna till Aron och hans söner, och de skall lyfta upp det som ett offer inför Herren. </v><v n="25">Sedan skall du ta tillbaka det och bränna det på altaret, ovanpå brännoffret, till en lukt som gör Herren nöjd; det är ett eldoffer åt Herren. </v><v n="26">Och du skall ta bringan av Arons prästvigningsbagge och lyfta upp den till ett offer inför Herren. Den skall vara din andel. </v><v n="27">Bringan som har lyfts upp och låret som har skänkts till offer skall du avskilja som heliga, styckena av prästvigningsbaggen som är avsedd för Aron och hans söner, </v><v n="28">och Aron och hans söner skall för all framtid ha rätt att få dessa av israeliterna: de är en offergärd, en gåva från israeliterna av deras gemenskapsoffer, en gåva från dem till Herren.
</v><v n="29">Arons heliga kläder skall hans söner ha efter honom, och de skall bäras av dem när de blir smorda och insatta till präster. </v><v n="30">I sju dagar skall de bäras av den bland hans söner som blir präst i hans ställe, den som skall gå in i uppenbarelsetältet för att göra tjänst i helgedomen.
</v><v n="31">Tag prästvigningsbaggen och koka köttet på heligt område. </v><v n="32">Köttet av baggen och brödet i korgen skall Aron och hans söner äta vid ingången till uppenbarelsetältet. </v><v n="33">De skall äta det som användes till försoningsoffer när de insattes och vigdes till präster; ingen annan får äta det, ty det är heligt. </v><v n="34">Och om något av prästvigningsköttet eller av brödet blir över till morgonen, skall det brännas upp; det får inte ätas, ty det är heligt.
</v><v n="35">Så skall du göra med Aron och hans söner, alldeles som jag har befallt dig. Sju dagar skall prästvigningen vara. </v><v n="36">Varje dag skall du offra en tjur som syndoffer, till försoning; du skall offra syndoffret på altaret när du utför soningsriten för det, och du skall smörja det så att det blir helgat. </v><v n="37">Sju dagar skall du utföra soningsriten för altaret och helga det. Då blir altaret högheligt; allting som kommer i beröring med altaret får del av dess helighet.</v><v n="38">Detta skall du offra på altaret: två årsgamla lamm varje dag i all framtid. </v><v n="39">Det ena lammet skall du offra på morgonen och det andra mellan skymning och mörker, </v><v n="40">och till det första lammet skall du offra en tiondels efa siktat mjöl, blandat med en kvarts hin olja av stötta oliver, och som dryckesoffer en kvarts hin vin. </v><v n="41">Det andra lammet skall du offra mellan skymning och mörker; med samma slags matoffer och dryckesoffer som om morgonen skall du offra det, till en lukt som gör Herren nöjd, ett eldoffer åt honom. </v><v n="42">Detta skall vara ett dagligt brännoffer genom alla släktled, vid ingången till uppenbarelsetältet, inför Herren. Där skall jag uppenbara mig för er och där skall jag tala till dig. </v><v n="43">Där skall jag uppenbara mig för israeliterna, och tältet skall bli helgat genom min härlighet. </v><v n="44">Jag skall helga både uppenbarelsetältet och altaret, och Aron och hans söner skall jag helga till att vara präster åt mig. </v><v n="45">Och jag skall bo bland israeliterna och vara deras Gud. </v><v n="46">Då skall de inse att jag är Herren, deras Gud, som har fört dem ut ur Egypten för att bo ibland dem. Jag är Herren, deras Gud.
</v></c><c n="30">
<v n="1">Du skall bygga ett altare att tända rökelse på; av akacieträ skall du göra det. </v><v n="2">Det skall vara fyrkantigt, en aln långt och en aln brett och två alnar högt. Hornen skall vara i ett stycke med altaret. </v><v n="3">Du skall belägga det med rent guld ovanpå och på sidorna och på hornen och omge det med en guldkant. </v><v n="4">Du skall göra två ringar av guld och sätta dem nedanför kanten, på två av sidorna, på bägge gavlarna; de skall tjäna som hållare för bärstänger, så att man kan bära altaret. </v><v n="5">Bärstängerna skall du göra av akacieträ och belägga med guld. </v><v n="6">Altaret skall du ställa framför förhänget som döljer arken med förbundstecknet, framför locket över förbundstecknet, där jag skall uppenbara mig för dig. </v><v n="7">Aron skall tända välluktande rökelse på det; varje morgon när han gör i ordning lamporna skall han tända rökelse, </v><v n="8">och likaså när han sätter upp lamporna mellan skymning och mörker. Detta skall vara ett dagligt rökelseoffer inför Herren genom alla släktled. </v><v n="9">På detta altare skall ni inte offra någon otillåten rökelse eller något brännoffer eller matoffer; inte heller skall ni hälla ut dryckesoffer på det. </v><v n="10">En gång om året skall Aron stryka försoningsblodet på altarets horn; genom alla släktled skall han där en gång om året utföra soningsriten med blodet av soningsoffret. Altaret är högheligt och hör Herren till.</v><v n="11">Herren talade till Mose:
</v><v n="12">När du mönstrar israeliterna och räknar deras antal skall var och en vid mönstringen betala en lösen för sitt liv åt Herren, så att ingen olycka drabbar dem vid mönstringen. </v><v n="13">Var och en som upptas bland de mönstrade skall ge en halv sikel efter tempelvikt — 20 gera per sikel. Denna halva sikel är en offergåva åt Herren. </v><v n="14">Alla som upptas bland de mönstrade, från tjugo års ålder och uppåt, skall ge denna offergåva åt Herren. </v><v n="15">Den rike skall inte ge mer och den fattige inte mindre än en halv sikel när ni ger offergåvan åt Herren som en lösen för ert liv. </v><v n="16">Du skall ta emot lösesumman av israeliterna och använda pengarna till tjänsten vid uppenbarelsetältet. Så skall israeliterna bli ihågkomna inför Herren, genom den lösen ni ger för ert liv.</v><v n="17">Herren talade till Mose:
</v><v n="18">Du skall göra ett bronskar med tillhörande bronsställ för tvättningen och sätta det mellan uppenbarelsetältet och altaret och fylla det med vatten. </v><v n="19">Där skall Aron och hans söner tvätta sina händer och fötter. </v><v n="20">När de går in i uppenbarelsetältet skall de tvätta sig, annars kommer de att dö; likaså när de går fram till altaret för att göra tjänst och bränna eldoffer åt Herren. </v><v n="21">De skall tvätta händer och fötter, annars kommer de att dö. Detta skall vara en oföränderlig stadga för Aron och hans efterkommande genom alla släktled.</v><v n="22">Herren talade till Mose:
</v><v n="23">Tag de finaste kryddor, 500 siklar flytande myrra, hälften så mycket eller 250 siklar doftande kanel, 250 siklar kalmus, 24500 siklar kassia, allt efter tempelvikt, och en hin olivolja. 25Av detta skall du göra en helig smörjelseolja, en doftande blandning, konstfärdigt blandad; det skall vara en helig smörjelseolja. 26Med den skall du smörja uppenbarelsetältet, arken med förbundstecknet, 27bordet med alla dess tillbehör, lampstället med dess tillbehör, rökelsealtaret, 28brännofferaltaret med alla dess tillbehör och karet med dess ställ. 29Du skall inviga dem så att de blir högheliga; allt som kommer i beröring med dem får del av deras helighet. 30Aron och hans söner skall du smörja och viga till präster åt mig. 31Och till israeliterna skall du säga: Detta skall vara min heliga smörjelseolja genom alla släktled. 32Ingen får smörja in kroppen med den, och ni får inte göra någon annan olja med denna sammansättning. Helig är den, och helig skall den vara för er. 33Den som gör en sådan blandning och den som använder den på någon obehörig skall utstötas ur sitt folk.34Herren sade till Mose:
Tag välluktande ämnen: staktekåda, sjönagel och galbanum, och därtill ren rökelseharts, lika mycket av varje, 35och gör rökelse av detta, en konstfärdigt blandad vällukt, saltad, ren och helig. 36En del av rökelsen skall du stöta till pulver och lägga framför förbundstecknet i uppenbarelsetältet, där jag skall uppenbara mig för dig. Den skall vara höghelig för er. 37En rökelse med denna sammansättning får ni inte göra åt er själva: den skall hållas helig, den hör Herren till. 38Den som gör sådan rökelse för att njuta dess vällukt skall utstötas ur sitt folk.
</v></c><c n="31">
<v n="1">Herren talade till Mose:
</v><v n="2">Jag har utvalt Besalel, son till Uri, son till Hur, av Juda stam, </v><v n="3">och fyllt honom med gudomlig ande, med insikt, förmåga och kunskap och allt slags hantverksskicklighet, </v><v n="4">så att han kan tänka ut konstfulla arbeten och utföra dem i guld och silver och koppar, </v><v n="5">slipa stenar för infattning, snida i trä, ja, utföra alla slags arbeten. </v><v n="6">Jag har vid hans sida ställt Oholiav, Achisamaks son, av Dans stam, och åt alla konstskickliga har jag gett förmåga att utföra allt som jag befallt dig: </v><v n="7">uppenbarelsetältet, arken med förbundstecknet och locket ovanpå den och allt som hör till uppenbarelsetältet, </v><v n="8">bordet med dess tillbehör, lampstället av rent guld med alla dess tillbehör, rökelsealtaret, </v><v n="9">brännofferaltaret med alla dess tillbehör, karet med dess ställ, </v><v n="10">ämbetsdräkten, prästen Arons heliga kläder och hans söners prästkläder, </v><v n="11">smörjelseoljan och den välluktande rökelsen till helgedomen — allt skall de göra så som jag har befallt dig.</v><v n="12">Herren sade till Mose:
</v><v n="13">Tala till israeliterna och säg: »Mina sabbater måste ni hålla, ty sabbaten är ett tecken som förenar mig och er, genom alla släktled, för att ni skall veta att det är jag, Herren, som helgar er. </v><v n="14">Ni skall hålla sabbaten, den skall vara helig för er. Den som vanhelgar den skall straffas med döden. Var och en som utför något arbete på sabbaten skall utstötas ur sitt folk. </v><v n="15">Sex dagar får arbete utföras, men på den sjunde dagen är det sabbat, en sabbatsvila helgad åt Herren. Var och en som utför något arbete på sabbatsdagen skall straffas med döden. </v><v n="16">Israeliterna skall hålla sabbaten; de skall iaktta den genom alla släktled som en förbundsplikt för alla tider. </v><v n="17">Den är ett evigt tecken som förenar mig och israeliterna, ty på sex dagar gjorde Herren himmel och jord, men den sjunde dagen vilade han och hämtade andan.«</v><v n="18">När Gud hade talat med Mose på Sinaiberget gav han honom de två tavlorna som ett förbundstecken, tavlor av sten, som Gud hade skrivit på med sitt finger.
</v></c><c n="32">
<v n="1">När folket såg att det dröjde innan Mose kom ner från berget samlades de kring Aron och sade till honom: »Gör oss en gud som kan gå framför oss! Vi vet inte vart den där Mose har tagit vägen, han som förde oss ut ur Egypten.« </v><v n="2">Aron svarade dem: »Ta guldringarna ur öronen på era hustrur, era söner och era döttrar och kom hit med dem!« </v><v n="3">Då tog alla av sig guldringarna som de hade i öronen och lämnade dem till Aron. </v><v n="4">Han tog emot guldet av dem och knöt in det i en kappa. Sedan gjorde han en gjuten tjurkalv av guldet. Då ropade de: »Detta, Israel, är din Gud, som har fört dig ut ur Egypten.« </v><v n="5">När Aron såg vad som skedde reste han ett altare framför kalven och lät kungöra: »I morgon firas en högtid till Herrens ära!« </v><v n="6">Tidigt nästa morgon offrade de brännoffer och frambar gemenskapsoffer, och folket slog sig ner för att äta och dricka och började sedan förlusta sig.
</v><v n="7">Då talade Herren till Mose: »Gå nu ner, ty ditt folk, som du har fört ut ur Egypten, har gjort något förfärligt. </v><v n="8">De har redan lämnat den väg som jag har befallt dem att gå, de har gjort sig en gjuten tjurkalv, de har tillbett den och offrat till den och sagt: Detta, Israel, är din Gud, som har fört dig ut ur Egypten.« </v><v n="9">Och Herren fortsatte: »Jag ser att detta är ett styvnackat folk. </v><v n="10">Lämna mig nu i fred. Min vrede skall drabba dem och jag skall förinta dem. Men av dig skall jag göra ett stort folk.«
</v><v n="11">Mose försökte blidka Herren, sin Gud: »Herre, låt inte din vrede drabba ditt folk, som du har fört ut ur Egypten med stor kraft och mäktig hand! </v><v n="12">Låt inte egypterna få säga att det var i ond avsikt du förde ut ditt folk, att det var för att döda oss bland bergen och utplåna oss från jordens yta. Stilla din glödande vrede och avstå från det onda du har i sinnet mot ditt folk. </v><v n="13">Glöm inte dina tjänare Abraham, Isak och Israel och det löfte du gav dem, då du svor vid dig själv att göra deras ättlingar talrika som stjärnorna på himlen och låta deras ättlingar få hela det land du talat om som egendom för all framtid.« </v><v n="14">Då avstod Herren från det onda som han hade hotat att göra mot sitt folk.
</v><v n="15">Mose gick ner från berget och bar med sig de två tavlor han hade fått som ett förbundstecken, tavlor med skrift på båda sidorna: det var skrivet både på framsidan och på baksidan. </v><v n="16">Tavlorna var Guds verk, och skriften som var inristad på dem var Guds skrift.
</v><v n="17">Josua hörde hur folket skrek och ropade och han sade till Mose: »Det hörs stridslarm i lägret!« </v><v n="18">Mose svarade:
»Det är inte segerrop
och inte besegrades klagan,
det är ljudet av sång jag hör!«
</v><v n="19">Då Mose kom närmare lägret och fick se tjurkalven och dansandet, blev han så förbittrad att han kastade ifrån sig tavlorna och slog dem i stycken vid bergets fot. </v><v n="20">Kalven som de hade gjort brände han och malde till stoft. Det strödde han i vattnet och lät israeliterna dricka det.
</v><v n="21">Mose sade till Aron: »Vad har detta folk gjort dig, eftersom du har fått dem att synda så grovt?« </v><v n="22">Aron svarade: »Var inte vred, herre! Du vet själv hur de dras till det som är ont. </v><v n="23">De sade till mig: Gör oss en gud som kan gå framför oss! Vi vet inte vart den där Mose har tagit vägen, han som förde oss ut ur Egypten. </v><v n="24">Då sade jag till dem: Den som har någonting av guld skall ta det av sig, och de gav det åt mig. Jag kastade det i elden, och så kom kalven till.«
</v><v n="25">När Mose märkte att Aron hade släppt greppet om folket och utlämnat det åt motståndarnas förakt </v><v n="26">ställde han sig i porten till lägret och ropade: »Alla som är på Herrens sida skall komma hit till mig!« Då samlade sig alla leviterna kring honom. </v><v n="27">Han sade till dem: »Så säger Herren, Israels Gud: Spänn på er svärden och gå fram och tillbaka genom lägret från port till port och hugg ner bröder, vänner och grannar.« </v><v n="28">Leviterna gjorde som Mose hade sagt, och den dagen föll omkring 3 000 män av folket. </v><v n="29">Och Mose sade: »I dag har ni blivit vigda åt Herren, ty ni har vänt er mot era egna söner och bröder. Därför vill Herren ge er sin välsignelse i dag.«
</v><v n="30">Nästa dag sade Mose till folket: »Ni har begått en svår synd. Nu skall jag gå upp till Herren och försöka vinna försoning för er synd.« </v><v n="31">Och Mose gick tillbaka till Herren och sade: »Detta folk har begått en svår synd, de har gjort sig en gud av guld. </v><v n="32">Om du ändå ville förlåta deras synd! Utplåna annars mitt namn ur din bok!« </v><v n="33">Herren svarade Mose: »Den som har syndat mot mig skall jag utplåna ur min bok. </v><v n="34">Gå nu och led folket dit jag har sagt dig! Min ängel skall gå framför dig. Men den dag kommer då jag skall gå till rätta med dem för deras synd.« </v><v n="35">Så straffade Herren folket för att de hade gjort kalven, den som Aron gjorde.
</v></c><c n="33">
<v n="1">Herren talade till Mose: »Dra nu bort härifrån, du själv och folket som du har fört ut ur Egypten, upp till det land som jag har lovat Abraham, Isak och Jakob och svurit att ge åt deras ättlingar. </v><v n="2">Jag skall sända en ängel framför dig och jag skall driva bort kanaaneerna, amoreerna, hettiterna, perisseerna, hiveerna och jevuseerna. </v><v n="3">Dra upp till landet som flödar av mjölk och honung. Men jag vill inte själv gå med er: ni är ett styvnackat folk, och jag kunde förinta er på vägen.« </v><v n="4">När folket hörde dessa stränga ord klädde de sig i sorgdräkt, och ingen bar några smycken.
</v><v n="5">Herren sade till Mose: »Säg till israeliterna: Ni är ett styvnackat folk. Om jag bara ett ögonblick följde er på vägen skulle jag tillintetgöra er. Lägg nu bort era smycken, sedan får jag se vad jag skall göra med er.« </v><v n="6">Då tog israeliterna av sig sina smycken och var utan dem alltifrån berget Horeb.</v><v n="7">Mose brukade ta tältet och slå upp det utanför lägret, ett gott stycke därifrån. Han kallade det uppenbarelsetältet. Var och en som sökte råd hos Herren fick gå ut till uppenbarelsetältet utanför lägret. </v><v n="8">Varje gång Mose gick ut till tältet reste sig alla och stod var och en vid ingången till sitt tält och såg efter honom, tills han hade gått in i tältet. </v><v n="9">Och när Mose hade gått in sänkte molnpelaren sig och blev stående framför ingången, och Herren talade med Mose. </v><v n="10">Då folket såg molnpelaren stå framför ingången till tältet reste de sig alla och bugade sig djupt, var och en vid ingången till sitt tält. </v><v n="11">Och Herren talade till Mose ansikte mot ansikte, som en människa talar till en annan. Sedan gick Mose tillbaka till lägret, men hans medhjälpare Josua, Nuns son, en ung man, lämnade aldrig tältet.</v><v n="12">Mose sade till Herren: »Du säger att jag skall leda detta folk på dess väg. Men du har inte låtit mig veta vem du vill sända med mig, fastän du har sagt att jag står dig nära och att jag har din gunst. </v><v n="13">Om du sätter värde på mig så låt mig veta dina planer; då kan jag lära känna dig och behålla din gunst. Och kom ihåg att folket är ditt folk.« </v><v n="14">Herren svarade: »Jag skall själv gå med er, så att du slipper oroa dig.« — </v><v n="15">»Om du inte själv går med«, sade Mose, »så låt oss få stanna här. </v><v n="16">Hur skall man kunna veta att jag och ditt folk har din gunst om inte du går med oss, så att jag och ditt folk utmärks framför alla andra folk på jorden?« </v><v n="17">Herren svarade: »Jag skall göra vad du ber mig om, ty du har min gunst och du står mig nära.«
</v><v n="18">Mose sade: »Låt mig få se din härlighet!« </v><v n="19">Herren svarade: »Jag skall låta min höghet och prakt gå förbi dig, och jag skall ropa ut namnet Herren inför dig. Jag skall vara nådig mot den jag vill vara nådig mot och barmhärtig mot den jag vill vara barmhärtig mot.« </v><v n="20">Han fortsatte: »Mitt ansikte kan du inte få se, ty ingen människa kan se mig och leva.« </v><v n="21">Sedan sade Herren: »Här bredvid mig finns en plats, ställ dig här på klippan! </v><v n="22">När min härlighet går förbi skall jag ställa dig i en klyfta i berget och skyla dig med min hand tills jag har gått förbi. </v><v n="23">Då skall jag ta bort min hand och du skall se mig på ryggen. Men mitt ansikte får ingen se.«
</v></c><c n="34">
<v n="1">Herren sade till Mose: »Hugg ut två stentavlor likadana som de förra; på dem skall jag skriva samma ord som stod på de första tavlorna, de som du slog sönder. </v><v n="2">I morgon bitti skall du vara beredd, då skall du gå upp på Sinai och vänta på mig där på bergets topp. </v><v n="3">Ingen skall följa dig dit upp, och ingen skall visa sig på berget, och varken får eller kor skall beta i närheten av det.«
</v><v n="4">Mose högg ut två stentavlor, likadana som de första. Tidigt nästa morgon gick han upp på Sinaiberget, så som Herren hade befallt, och han tog med sig de båda stentavlorna. </v><v n="5">Då steg Herren ner i ett moln. Mose ställde sig nära honom och åkallade Herren. </v><v n="6">Och Herren gick förbi honom och ropade: »Herren, Herren är en barmhärtig och nådig Gud, sen till vrede och rik på kärlek och trofasthet. </v><v n="7">Han håller fast vid sin kärlek mot tusenden, han förlåter synd och skuld och brist men lämnar inte den skyldige ostraffad utan låter straffet för fädernas skuld drabba barn och barnbarn intill tredje och fjärde led.« </v><v n="8">Mose föll genast på knä, böjde sig till jorden och tillbad. </v><v n="9">Han sade: »Om jag har din gunst, Herre, så gå mitt ibland oss, fastän detta är ett styvnackat folk, och förlåt vår skuld och vår synd och gör oss till din egendom.«
</v><v n="10">Herren sade: »Jag sluter nu ett förbund med er. Inför hela ditt folk skall jag göra sådana under som inte har utförts i något land eller något folk. Hela det folk som du tillhör skall se hur överväldigande den gärning är som jag, Herren, utför med dig. </v><v n="11">Rätta dig efter det som jag befaller dig i dag. Jag skall driva bort amoreerna, kanaaneerna, hettiterna, perisseerna, hiveerna och jevuseerna för dig. </v><v n="12">Akta dig för att sluta förbund med invånarna i landet som du kommer till, så att de inte fångar er i en fälla. </v><v n="13">Ni skall riva ner deras altaren, krossa deras stenstoder och hugga ner deras asherapålar. </v><v n="14">Du skall inte tillbe någon främmande gud, ty Herrens namn är Den svartsjuke, han är en svartsjuk Gud. </v><v n="15">Du skall inte sluta förbund med invånarna i landet, ty då kommer du att äta av deras offer när de ägnar sig åt sin liderliga avgudadyrkan och offrar åt sina gudar och inbjuder dig. </v><v n="16">Och om du låter dina söner gifta sig med deras döttrar och deras döttrar ägnar sig åt sin liderliga avgudadyrkan, kommer de att förleda dina söner till avfall.
</v><v n="17">Du skall inte gjuta några avgudabilder åt dig.
</v><v n="18">Det osyrade brödets högtid skall du fira. I sju dagar skall du äta osyrat bröd, så som jag har befallt dig, på den bestämda tiden i månaden aviv, ty det var i månaden aviv som du drog ut ur Egypten. </v><v n="19">Det första som kommer ur moderlivet skall tillhöra mig, allt förstfött av hankön bland din boskap, både kor och får. </v><v n="20">Men ett förstfött åsneföl skall du lösa ut med ett lamm, och om du inte vill lösa ut det, skall du bryta nacken av det. Varje förstfödd bland dina söner skall du lösa ut. Med tomma händer skall ingen träda fram inför mig. </v><v n="21">Sex dagar skall du arbeta, men den sjunde dagen skall du upphöra med arbetet; även om det är plöjningstid eller skördetid skall du upphöra med arbetet.
</v><v n="22">Du skall fira veckohögtiden, när du skördar det första av vetet, och likaså bärgningshögtiden vid årsskiftet. </v><v n="23">Tre gånger om året skall alla män hos dig träda fram inför Härskaren Herren, Israels Gud. </v><v n="24">Ty jag skall driva undan folken för dig och utvidga ditt område, och ingen skall hota ditt land när du drar upp tre gånger om året för att träda fram inför Herren, din Gud. </v><v n="25">Blodet av det som offras till mig skall du inte offra tillsammans med något syrat, och påskfestens offer får inte lämnas kvar till morgonen. </v><v n="26">Det bästa av den första grödan på din mark skall du föra till Herrens, din Guds, hus.
Du skall inte koka en killing i moderns mjölk.«
</v><v n="27">Herren sade till Mose: »Skriv ner dessa befallningar, ty i enlighet med dem har jag slutit ett förbund med dig och med Israel.« </v><v n="28">Mose var kvar hos Herren i fyrtio dagar och fyrtio nätter, utan att äta eller dricka. Och han skrev förbundsvillkoren, de tio budorden, på tavlorna.</v><v n="29">När Mose gick ner från Sinaiberget och hade med sig förbundstecknet, de två tavlorna, utgick det en strålglans från hans ansikte, därför att han hade talat med Gud, men han märkte det inte. </v><v n="30">Då Aron och alla israeliterna såg strålglansen från Moses ansikte vågade de inte komma emot honom. </v><v n="31">Men Mose ropade på dem, och då kom Aron och alla hövdingarna i menigheten till honom, och han talade med dem. </v><v n="32">Sedan kom alla israeliterna fram, och Mose gav dem alla de befallningar som han hade fått av Herren på Sinaiberget. </v><v n="33">När Mose hade talat satte han en mask för ansiktet. </v><v n="34">Varje gång Mose trädde fram inför Herren för att tala med honom tog han av masken tills han gick ut igen. När han hade kommit ut talade han om för israeliterna vad Herren hade befallt. </v><v n="35">Då såg israeliterna hur Moses ansikte strålade, och Mose satte masken för ansiktet tills han åter skulle gå in och tala med Herren.
</v></c><c n="35">
<v n="1">Mose samlade hela Israels menighet och sade: »Detta är vad Herren har befallt er att göra: </v><v n="2">Sex dagar får arbete utföras, men på den sjunde dagen är det sabbat, en sabbatsvila helgad åt Herren. Var och en som utför något arbete på den dagen skall dödas. </v><v n="3">Ni skall inte göra upp eld på sabbatsdagen, var ni än bor.«</v><v n="4">Mose sade till hela Israels menighet: »Detta är vad Herren har befallt er: </v><v n="5">Samla in gåvor åt Herren. Var och en som känner sig manad skall bära fram dessa gåvor åt Herren: guld, silver och koppar, </v><v n="6">violett, purpurrött och karmosinrött garn, fint lingarn och gethår, </v><v n="7">rödfärgade baggskinn, delfinskinn, akacieträ, </v><v n="8">olja till lampan, kryddor till smörjelseoljan och till den välluktande rökelsen, </v><v n="9">onyx och andra ädla stenar att sätta på efoden och på bröstväskan.
</v><v n="10">Var och en av er som har konstskicklighetens gåva skall komma och tillverka allt det som Herren har befallt: </v><v n="11">boningen med tält och överdrag, hakar och bräder, reglar, stolpar och socklar, </v><v n="12">arken med dess bärstänger, locket och det skylande förhänget </v><v n="13">och bordet med bärstängerna och alla övriga tillbehör och skådebröden, </v><v n="14">lampstället med dess tillbehör, lamporna och lampoljan, </v><v n="15">rökelsealtaret med dess bärstänger, smörjelseoljan, den välluktande rökelsen och draperiet för ingången till boningen, </v><v n="16">brännofferaltaret med dess koppargaller, bärstängerna och alla andra tillbehör, karet med dess ställ, </v><v n="17">omhängena till förgården, dess stolpar och socklar och draperiet för porten till förgården, </v><v n="18">tältpluggarna och linorna till boningen och förgården, </v><v n="19">ämbetsdräkterna till tjänsten i helgedomen, prästen Arons heliga kläder och hans söners prästkläder.«
</v><v n="20">Israels hela menighet gick nu bort från Mose, </v><v n="21">och alla som kände sig kallade eller manade kom med gåvor till Herren för arbetet på uppenbarelsetältet, tjänsten där och de heliga kläderna. </v><v n="22">Och både män och kvinnor, alla som kände sig manade, kom med spännen, örringar, ringar och halssmycken, alla slags föremål av guld. Alla kom de med en offergåva av guld till Herren. </v><v n="23">Och alla som hade violett, purpurrött och karmosinrött garn, fint lingarn och gethår, rödfärgade baggskinn och delfinskinn kom med detta. </v><v n="24">Alla som ville ge en gåva av silver eller koppar kom med den till Herren, och var och en som hade akacieträ till byggnadsarbetet bar fram det. </v><v n="25">Alla kvinnor som var skickliga att spinna kom med det som de hade spunnit: violett, purpurrött och karmosinrött garn och fint lingarn. </v><v n="26">Och alla kvinnor som kände sig kallade och som kunde konsten spann garn av gethår. </v><v n="27">Hövdingarna bar fram onyx och andra ädla stenar som skulle sättas på efoden och på bröstväskan, </v><v n="28">vidare kryddor och olja till lampan, till smörjelseoljan och till den välluktande rökelsen. </v><v n="29">Varje israelitisk man eller kvinna som kände sig manad att ge något till det arbete som Herren genom Mose befallt dem att utföra kom med en frivillig gåva åt Herren.</v><v n="30">Mose sade till israeliterna: »Hör: Herren har utvalt Besalel, son till Uri, son till Hur, av Juda stam </v><v n="31">och fyllt honom med gudomlig ande, med insikt, förmåga och kunskap och allt slags hantverksskicklighet, </v><v n="32">så att han kan tänka ut konstfulla arbeten och utföra dem i guld och silver och koppar, </v><v n="33">slipa stenar för infattning, snida i trä, ja, utföra alla slags konstfulla arbeten. </v><v n="34">Han har gett både honom och Oholiav, Achisamaks son, av Dans stam, gåvan att lära upp andra. </v><v n="35">Han har utrustat dem med förmåga att utföra alla slags hantverk, väva konstväv och brokig väv av violett, purpurrött och karmosinrött garn och fint lingarn, och även annan vävnad, ja, att utföra alla slags uppgifter och tänka ut konstfulla arbeten.
</v></c><c n="36">
<v n="1">Besalel och Oholiav skall arbeta tillsammans med alla konstskickliga män som Herren gett insikt och förmåga, så att de vet hur de skall utföra allt arbete som krävs för att uppföra helgedomen på det sätt som Herren har befallt.«
</v><v n="2">Mose kallade till sig Besalel och Oholiav och alla konstskickliga män som Herren gett den rätta insikten, alla som kände sig kallade att gripa sig an med arbetet. </v><v n="3">De tog hand om alla de gåvor som israeliterna hade lämnat till Mose för att användas vid arbetet på helgedomen. Men när man fortsatte att bära fram frivilliga gåvor till honom morgon efter morgon, </v><v n="4">kom alla hantverkarna som utförde olika slags arbeten till helgedomen, var och en från sitt arbete, </v><v n="5">och sade till Mose: »Folket kommer med mer än vad som behövs för att utföra det arbete som Herren har befallt.« </v><v n="6">Då lät Mose kungöra i lägret: »Ingen, vare sig man eller kvinna, skall komma med fler gåvor till helgedomen.« Så avhölls folket från att lämna något mer. </v><v n="7">Det som de redan hade gett räckte mer än väl till för att arbetet skulle kunna slutföras.
</v><v n="8">De konstskickliga hantverkarna gjorde boningen av tio tältvåder som tillverkades av tvinnat fint lingarn och av violett, purpurrött och karmosinrött garn, med keruber i konstvävnad. </v><v n="9">Varje våd gjordes 28 alnar lång och fyra alnar bred; alla våderna var lika stora. </v><v n="10">De fogades samman fem och fem. </v><v n="11">Man gjorde öglor av violett garn i kanten av våden ytterst på det ena hopsatta stycket och på samma sätt i kanten av den yttersta våden på det andra hopsatta stycket. 1250 öglor gjorde man på den ena våden och 50 ytterst på våden i det andra stycket, så att öglorna svarade mot varandra. 13Man gjorde 50 hakar av guld och fäste ihop våderna med hakarna, så att boningen blev en helhet.
14Man vävde våder av gethår till ett tält över boningen; elva våder gjorde man. 15Varje våd gjordes 30 alnar lång och fyra alnar bred; alla elva våderna var lika stora. 16Man fogade samman fem våder för sig 17och sex våder för sig och satte 50 öglor i kanten av den ena våden, den som var ytterst på det ena hopsatta stycket, och 50 öglor i kanten av våden på det andra hopsatta stycket. 18Och man gjorde 50 hakar av koppar för att fästa ihop tältet till ett helt. 19Vidare gjorde man ett överdrag av rödfärgade baggskinn till tältet och ovanpå detta ett överdrag av delfinskinn.
20Bräderna till boningen gjorde man av akacieträ och ställde dem upprätt. 21Varje bräda gjordes tio alnar lång och en och en halv aln bred. 22På varje bräda fanns två tappar i anslutning till varandra; man gjorde likadant med alla bräderna till boningen. 23Av de bräder som gjorts för boningen satte man 20 på sydsidan, åt söder, 24och man gjorde 40 socklar av silver och satte under de 20 bräderna, två socklar för varje bräda med dess två tappar; 25vidare på boningens andra sida, norrut, 20 bräder 26med deras 40 socklar av silver, två under var bräda. 27Till baksidan av boningen, åt väster, gjorde man sex bräder 28och till boningens hörn på baksidan två bräder. 29De var dubbla nertill och likaså dubbla upptill, till den första ringen. Så gjorde man med de båda hörnbräderna. 30Det var alltså åtta bräder med socklar av silver, sammanlagt 16 socklar, två under var bräda.
31Man gjorde reglar av akacieträ, fem till bräderna på boningens ena sida, 32fem till bräderna på dess andra sida och fem till bräderna på baksidan, åt väster. 33Den mellersta regeln satte man så att den gick från den ena ändan till den andra mitt på bräderna. 34Bräderna belade man med guld, och man gjorde guldringar på dem, där reglarna kunde skjutas in. Också reglarna belades med guld.
35Man vävde ett förhänge av violett, purpurrött och karmosinrött garn och tvinnat fint lingarn; det gjordes i konstvävnad, med keruber. 36Till detta gjorde man fyra stolpar av akacieträ belagda med guld och med krokar av guld, och man göt till dem fyra socklar av silver. 37Man gjorde ett draperi för ingången till tältet, i brokig väv av violett, purpurrött och karmosinrött garn och tvinnat fint lingarn, 38och till det gjorde man fem stolpar med krokar, och deras stolphuvuden och band belade man med guld, och deras fem socklar gjordes av brons.
</v></c><c n="37">
<v n="1">Besalel gjorde arken av akacieträ, två och en halv aln lång, en och en halv aln bred och en och en halv aln hög. </v><v n="2">Han belade den med rent guld både invändigt och utvändigt och omgav den med en guldkant. </v><v n="3">Han göt fyra ringar av guld och fäste dem vid de fyra fötterna på arken, två ringar på ena sidan och två på den andra. </v><v n="4">Sedan gjorde han bärstänger av akacieträ och belade dem med guld </v><v n="5">och sköt in dem i ringarna på arkens sidor, så att man kunde bära arken. </v><v n="6">Han gjorde ett lock av rent guld, två och en halv aln långt och en och en halv aln brett. </v><v n="7">Han gjorde också två keruber av hamrat guld, en vid varje ända av locket, </v><v n="8">en kerub vid den ena ändan och en vid den andra. Han gjorde keruberna i ett stycke med locket. </v><v n="9">Keruberna höll vingarna lyftade och utbredda så att de skylde locket. De var vända mot varandra, med ansiktena ner mot locket.
</v><v n="10">Han gjorde vidare ett bord av akacieträ, två alnar långt, en aln brett och en och en halv aln högt, </v><v n="11">och belade det med rent guld, och runt omkring det fäste han en guldkant. </v><v n="12">Han gjorde en handsbred list runt omkring det och en guldkant på listen. </v><v n="13">Han göt fyra ringar av guld och fäste dem i de fyra hörnen vid de fyra benen. </v><v n="14">Intill listen sattes ringarna som hållare för bärstänger, så att man kunde bära bordet. </v><v n="15">Han gjorde bärstängerna av akacieträ och belade dem med guld; så kunde man bära bordet. </v><v n="16">Han gjorde kärlen som skulle stå på bordet: fat och skålar, bägare och kannor för dryckesoffren, alla av rent guld.
</v><v n="17">Han gjorde lampstället av rent guld. Det gjordes i hamrat arbete, både foten och stammen. Skålarna, kulorna och blommorna gjordes i ett stycke med lampstället. </v><v n="18">Det hade sex armar, tre på den ena sidan och tre på den andra. </v><v n="19">På den första armen sattes tre skålar med kulor och blommor och likaså på den andra; det gjordes likadant på alla sex armarna som gick ut från lampstället. Skålarna var formade som blommor på ett mandelträd. </v><v n="20">På själva lampstället var det fyra skålar med kulor och blommor, och skålarna var som mandelträdsblommor. </v><v n="21">Under vart och ett av de tre paren armar som gick ut från lampstället sattes en kula, gjord i ett stycke med detta, under de sex armarna som gick ut från lampstället. </v><v n="22">Kulorna och armarna var i ett stycke med lampstället — alltsammans ett enda hamrat stycke rent guld. </v><v n="23">Han gjorde de sju lamporna och de tänger och brickor som hörde till av rent guld. </v><v n="24">Lampstället med alla dess tillbehör gjorde han av en talent guld.</v><v n="25">Han byggde rökelsealtaret av akacieträ; det var fyrkantigt, en aln långt och en aln brett och två alnar högt. Hornen var i ett stycke med altaret. </v><v n="26">Han belade det med rent guld ovanpå och på sidorna och på hornen och omgav det med en guldkant. </v><v n="27">Han gjorde två ringar av guld och satte dem nedanför kanten på två av sidorna, på bägge gavlarna; de tjänade som hållare för bärstänger, så att man kunde bära altaret. </v><v n="28">Bärstängerna gjorde han av akacieträ och belade med guld. </v><v n="29">Och han gjorde den heliga smörjelseoljan och den rena välluktande rökelsen, konstfärdigt blandad.
</v></c><c n="38">
<v n="1">Han byggde brännofferaltaret av akacieträ, fem alnar långt och fem alnar brett — altaret var fyrkantigt — och tre alnar högt. </v><v n="2">I vart och ett av dess fyra hörn gjorde han ett horn, som var i ett stycke med altaret. Han belade det med koppar. </v><v n="3">Han gjorde alla tillbehör till altaret, kärlen, skovlarna, skålarna, gafflarna och fyrfaten. Alla dessa tillbehör gjorde han av koppar. </v><v n="4">Och han gjorde ett galler till altaret, ett nät av koppar, och satte det nertill, under altarlisten, så att nätet nådde upp till halva höjden av altaret. </v><v n="5">Så göt han fyra ringar och satte dem i de fyra hörnen på koppargallret som hållare för bärstängerna. </v><v n="6">Och han gjorde bärstängerna av akacieträ och belade dem med koppar. </v><v n="7">Han sköt in dem i ringarna på båda sidor av altaret, så att man kunde bära det. Altaret var ihåligt; han byggde det av bräder.
</v><v n="8">Han gjorde bronskaret med tillhörande bronsställ av speglar som hade tillhört de kvinnor som gjorde tjänst vid ingången till uppenbarelsetältet.</v><v n="9">Han gjorde också förgården till boningen. På sydsidan, åt söder, gjordes omhängena till förgården av tvinnat fint lingarn, 100 alnar långa, </v><v n="10">med 20 stolpar och 20 socklar av brons och med stolparnas krokar och band av silver. </v><v n="11">Likaså gjordes de på norra långsidan 100 alnar långa, med 20 stolpar och 20 socklar av brons och med stolparnas krokar och band av silver. </v><v n="12">Förgårdens västra sida försågs med omhängen av 50 alnars längd, med tio stolpar och tio socklar och med stolparnas krokar och band av silver. </v><v n="13">Framsidan, den östra sidan, var 50 alnar lång. </v><v n="14">Där var omhängena </v><v n="15"> alnar åt ena hållet med tre stolpar och tre socklar, 15och åt andra hållet 15 alnar med tre stolpar och tre socklar, alltså lika på båda sidor om porten till förgården. </v><v n="16">Alla omhängena runt förgården gjordes av tvinnat fint lingarn. </v><v n="17">Socklarna till stolparna gjordes av brons; stolparnas krokar och band var av silver, och stolphuvudena belades med silver. Alla stolpar till förgården hade band av silver. </v><v n="18">Draperiet för porten till förgården gjordes i brokig väv av violett, purpurrött och karmosinrött garn och tvinnat fint lingarn; 20 alnar långt och fem alnar högt efter tygets bredd, liksom förgårdens omhängen. </v><v n="19">Till det gjordes fyra stolpar med fyra socklar av brons; deras krokar och band var av silver, och stolphuvudena belades med silver. </v><v n="20">Alla tältpluggarna till boningen och till förgården runt omkring den gjordes av koppar.</v><v n="21">Följande är en redovisning av hur mycket som använts till boningen, till boningen för förbundstecknet. Den sammanställdes på Moses befallning av leviterna under ledning av Itamar, prästen Arons son. </v><v n="22">Besalel, son till Uri, son till Hur, av Juda stam, hade utfört allt det som Herren befallt Mose. </v><v n="23">Till medhjälpare hade han haft Oholiav, Achisamaks son, av Dans stam, som var kunnig i hantverk och konstvävnad och i konsten att väva brokig väv av violett, purpurrött och karmosinrött garn och fint lingarn. </v><v n="24">Allt det guld som använts till arbetet med uppförandet av helgedomen, det som hade getts som offergåva, utgjorde 29 talenter och 730 siklar efter tempelvikt. </v><v n="25">Det silver som erlades av menigheten vid mönstringen uppgick till 100 talenter och 1 775 siklar efter tempelvikt, </v><v n="26">en beka per person, alltså en halv sikel efter tempelvikt för alla som upptagits bland de mönstrade, från tjugo års ålder och uppåt, sammanlagt 603 550 man. </v><v n="27">De 100 talenterna silver användes för att gjuta socklarna till helgedomen och förhänget, 100 talenter för 100 socklar, en talent för varje sockel. </v><v n="28">Och de återstående 1 775 siklarna användes till stolparnas krokar, som beläggning på stolphuvudena och för att förbinda dem. </v><v n="29">Kopparn som hade getts som offergåva uppgick till 70 talenter och 2 400 siklar. </v><v n="30">Av den gjorde man socklarna till uppenbarelsetältets ingång och kopparaltaret med dess galler av koppar och alla tillbehör till altaret, </v><v n="31">socklarna runt förgården, socklarna till förgårdens port och alla tältpluggarna till boningen runt förgården.
</v></c><c n="39">
<v n="1">Av violett, purpurrött och karmosinrött garn gjorde man ämbetsdräkter för tjänsten i helgedomen. Arons heliga kläder gjorde man så som Herren hade befallt Mose.
</v><v n="2">Efoden gjorde man av guld, av violett, purpurrött och karmosinrött garn och av tvinnat fint lingarn. </v><v n="3">Man hamrade ut guldet till tunna plåtar och skar dessa i trådar så att de kunde vävas in med det violetta, purpurröda och karmosinröda garnet och det fina lingarnet till en konstvävnad. </v><v n="4">Till efoden gjorde man axelstycken som skulle fästas i dess båda kanter och hålla ihop den. </v><v n="5">Skärpet som skulle sitta på efoden gjordes på samma sätt och i ett stycke med den: av guld, av violett, purpurrött och karmosinrött garn och tvinnat fint lingarn, så som Herren hade befallt Mose. </v><v n="6">Onyxstenarna infattades i flätverk av guld. Namnen på Israels söner var inristade på dem så som man graverar ett sigill. </v><v n="7">Man satte dem på efodens axelstycken som en påminnelse om Israels söner, så som Herren hade befallt Mose. </v><v n="8">Bröstväskan gjorde man, liksom efoden, i konstvävnad av guld, violett, purpurrött och karmosinrött garn och tvinnat fint lingarn. </v><v n="9">Den gjordes fyrkantig och dubbelvikt, en halv aln lång och en halv aln bred. </v><v n="10">Och man besatte den med fyra rader stenar: i första raden en karneol, en topas och en smaragd, </v><v n="11">i andra raden en rubin, en safir och en kalcedon, </v><v n="12">i tredje raden en hyacint, en agat och en ametist, </v><v n="13">i fjärde raden en krysolit, en onyx och en jaspis. De infattades i flätverk av guld. </v><v n="14">Stenarna var tolv och svarade mot namnen på Israels söner, en för varje namn. På varje sten var namnet på en av de tolv stammarna ingraverat, som på ett sigill. </v><v n="15">Till bröstväskan gjorde man kedjor av rent guld, tvinnade som snören. </v><v n="16">Man gjorde också två flätverk av guld och två ringar av guld och satte dem i två av hörnen på bröstväskan. </v><v n="17">Och man fäste de båda guldsnoddarna vid de två ringarna i hörnen av bröstväskan, </v><v n="18">och de två andra ändarna på snoddarna fästes vid de båda flätverken och sattes fast vid efodens axelstycken på framsidan. </v><v n="19">Man gjorde två andra guldringar och satte dem i de båda andra hörnen på bröstväskan, på insidan mot efoden. </v><v n="20">Slutligen gjorde man två guldringar och satte dem nertill på framsidan av efodens båda axelstycken, vid sömmen ovanför skärpet. </v><v n="21">Bröstväskan knöts genom sina ringar fast vid ringarna på efoden med en violett snodd, så att den satt ovanför skärpet och inte kunde lossna från efoden, allt så som Herren hade befallt Mose.
</v><v n="22">Man gjorde kåpan till efoden helt i violett väv. </v><v n="23">Mitt på kåpan gjordes en öppning, som öppningen på en brynja, med en kant runt om så att den inte skulle rivas sönder. </v><v n="24">Runt fållen satte man granatäpplen av violett, purpurrött och karmosinrött garn och tvinnat fint lingarn. </v><v n="25">Man gjorde bjällror av rent guld och satte dem runt fållen på kåpan mellan granatäpplena, </v><v n="26">en bjällra och ett granatäpple växelvis runt fållen på kåpan, som skulle bäras vid tjänstgöringen, så som Herren hade befallt Mose.
</v><v n="27">Åt Aron och hans söner gjorde man tunikorna, som var vävda av fint lingarn, </v><v n="28">turbanen och huvudbonaderna av fint lingarn och linnebenkläderna av tvinnat fint lingarn, </v><v n="29">och ett bälte av tvinnat fint lingarn, av violett, purpurrött och karmosinrött garn i brokig väv, så som Herren hade befallt Mose.
</v><v n="30">Man gjorde blomman, det heliga diademet, av rent guld och skrev på den så som man graverar ett sigill: Helgad åt Herren, </v><v n="31">och man fäste vid den en violett snodd och satte den upptill på turbanen, så som Herren hade befallt Mose.</v><v n="32">Så blev allt arbete på boningen, på uppenbarelsetältet, fullbordat. Israeliterna gjorde i allt som Herren hade befallt Mose. </v><v n="33">De kom med boningen till Mose: tältet med alla dess tillbehör, hakarna, bräderna, reglarna, stolparna och socklarna, </v><v n="34">överdraget av rödfärgade baggskinn och överdraget av delfinskinn och det skylande förhänget, </v><v n="35">vidare arken med förbundstecknet, bärstängerna, locket, </v><v n="36">bordet med alla dess tillbehör och skådebröden, </v><v n="37">lampstället av rent guld, lamporna som skulle sättas på det och alla övriga tillbehör, lampoljan, </v><v n="38">det gyllene altaret, smörjelseoljan, den välluktande rökelsen, draperiet för ingången till tältet, </v><v n="39">kopparaltaret med dess koppargaller, bärstänger och alla övriga tillbehör, karet med dess ställ, </v><v n="40">omhängena till förgården, stolparna, socklarna, draperiet för porten till förgården, linorna, tältpluggarna och all utrustning som behövs för tjänsten i boningen, i uppenbarelsetältet, </v><v n="41">ämbetsdräkterna för tjänsten i helgedomen, prästen Arons heliga kläder liksom även hans söners prästkläder. </v><v n="42">Israeliterna hade utfört allt arbete helt i enlighet med Herrens befallning till Mose. </v><v n="43">När Mose såg att verket var fullbordat och att de hade utfört allt så som Herren hade befallt, välsignade han dem.
</v></c><c n="40">
<v n="1">Herren talade till Mose:
</v><v n="2">Den första dagen i den första månaden skall du resa boningen, uppenbarelsetältet. </v><v n="3">Där skall du ställa arken med förbundstecknet, och du skall avskärma den med förhänget. </v><v n="4">Du skall sätta in bordet och duka det. Bär sedan in lampstället och sätt upp lamporna på det. </v><v n="5">Du skall ställa det gyllene rökelsealtaret framför arken med förbundstecknet och hänga upp draperiet för ingången till boningen. </v><v n="6">Ställ brännofferaltaret framför ingången till boningen, till uppenbarelsetältet, </v><v n="7">och sätt karet mellan uppenbarelsetältet och altaret och häll vatten i det. </v><v n="8">Du skall sätta upp förgårdens omhängen runt omkring och hänga upp draperiet för porten till förgården. </v><v n="9">Tag sedan smörjelseoljan och smörj boningen och allt som finns i den, helga den och alla dess tillbehör, så att den blir helig. </v><v n="10">Du skall smörja brännofferaltaret och alla dess tillbehör och helga altaret, så att det blir högheligt. </v><v n="11">Smörj karet och dess ställ och helga det.
</v><v n="12">Sedan skall du föra fram Aron och hans söner till uppenbarelsetältets ingång och tvätta dem med vatten. </v><v n="13">Klä Aron i de heliga kläderna, smörj honom och vig honom till präst åt mig. </v><v n="14">För sedan fram hans söner och sätt på dem tunikor. </v><v n="15">Du skall smörja dem som du smorde deras far, så att de kan vara mina präster. Att de har blivit smorda skall för alltid ge dem rätten till prästämbetet, genom alla släktled.
</v><v n="16">Mose gjorde i allt så som Herren hade befallt honom. </v><v n="17">På den första dagen av det andra årets första månad blev boningen rest. </v><v n="18">Mose satte upp boningen, lade socklarna på plats, reste bräderna, sköt in reglarna och satte upp stolparna. </v><v n="19">Han bredde ut tältet över boningen och lade tältöverdraget ovanpå, så som Herren hade befallt Mose. </v><v n="20">Mose tog förbundstecknet och lade det i arken och satte bärstängerna på den och lade locket ovanpå arken. </v><v n="21">Sedan förde han in arken i boningen, hängde upp det skylande förhänget och skärmade så av arken med förbundstecknet, så som Herren hade befallt Mose. </v><v n="22">Och han ställde bordet i uppenbarelsetältet, på boningens norra sida, utanför förhänget, </v><v n="23">och lade upp bröd på det inför Herren, så som Herren hade befallt Mose. </v><v n="24">Han satte lampstället i uppenbarelsetältet, mitt emot bordet, på boningens södra sida. </v><v n="25">Han satte upp lamporna inför Herren, så som Herren hade befallt Mose, </v><v n="26">och ställde in det gyllene altaret i uppenbarelsetältet framför förhänget </v><v n="27">och brände välluktande rökelse på det, så som Herren hade befallt Mose. </v><v n="28">Han hängde upp draperiet för ingången till boningen. </v><v n="29">Brännofferaltaret ställde han vid ingången till boningen, till uppenbarelsetältet, och offrade brännoffer och matoffer på det, så som Herren hade befallt Mose. </v><v n="30">Han ställde karet mellan uppenbarelsetältet och altaret och fyllde det med vatten för tvättningen. </v><v n="31">Där brukade sedan Mose, Aron och hans söner tvätta sina händer och fötter. </v><v n="32">När de skulle gå in i uppenbarelsetältet eller träda fram till altaret tvättade de sig, så som Herren hade befallt Mose. </v><v n="33">Han inhägnade boningen och altaret med förgården och hängde upp draperiet för porten till förgården. Så fullbordade Mose arbetet.</v><v n="34">Ett moln täckte uppenbarelsetältet och Herrens härlighet fyllde boningen. </v><v n="35">Mose kunde inte gå in i uppenbarelsetältet, ty molnet vilade över det och Herrens härlighet fyllde boningen. </v><v n="36">Varje gång molnet höjde sig från boningen bröt israeliterna upp och fortsatte sin vandring. </v><v n="37">Om molnet inte höjde sig bröt de inte upp — inte förrän det höjde sig. </v><v n="38">Herrens moln vilade över boningen om dagen, och om natten lyste en eld i molnet inför israeliternas ögon under hela deras vandring.
</v></c></b><b n="3 Mosebok">
<c n="1">
<v n="1">Herren kallade på Mose och talade till honom från uppenbarelsetältet:
</v><v n="2">Säg till israeliterna: När någon av er vill ge en offergåva åt Herren, skall han ta den bland kreaturen, från nötboskapen eller från småboskapen.
</v><v n="3">Om han ger ett brännoffer från nötboskapen, skall det vara ett felfritt handjur. Han skall föra fram det till uppenbarelsetältets ingång, inför Herren, för att vara honom till behag. </v><v n="4">Han skall lägga handen på offerdjurets huvud, så att Herren kan finna behag i hans offer och han får försoning. </v><v n="5">Därefter skall han slakta djuret inför Herren, och Arons söner, prästerna, skall offra blodet genom att stänka det runt om på altaret som står vid ingången till tältet. </v><v n="6">Sedan skall han flå djuret och stycka det. </v><v n="7">Arons söner, prästerna, skall tända elden på altaret och lägga ved på elden. </v><v n="8">Sedan skall de lägga styckena och huvudet och det feta ovanpå veden som brinner på altaret. </v><v n="9">Men inälvor och fötter skall först tvättas med vatten. Därefter bränner prästen alltsammans på altaret som ett brännoffer, ett eldoffer, en lukt som gör Herren nöjd.
</v><v n="10">Om han ger ett brännoffer från småboskapen, ett får eller en get, skall det vara ett felfritt handjur. </v><v n="11">Han skall slakta det vid altarets norra sida inför Herren, och Arons söner, prästerna, skall stänka dess blod runt om på altaret. </v><v n="12">Sedan styckar han det, och prästen skall lägga styckena och huvudet och det feta ovanpå veden som brinner på altaret. </v><v n="13">Men inälvor och fötter skall först tvättas med vatten. Därefter offrar prästen alltsammans genom att bränna det på altaret. Detta är ett brännoffer, ett eldoffer, en lukt som gör Herren nöjd.
</v><v n="14">Om han ger ett brännoffer av fåglar åt Herren, skall det vara en turturduva eller en annan duva. </v><v n="15">Prästen skall bära fram fågeln till altaret, vrida av den huvudet och bränna det på altaret. Blodet skall pressas ut mot altarets framsida. </v><v n="16">Han skall ta ut krävan med dess innehåll och kasta den på askhögen på altarets östra sida. </v><v n="17">Prästen skall fläka upp fågeln utan att skilja vingarna från kroppen. Sedan bränner han den på altaret, på den brinnande veden. Detta är ett brännoffer, ett eldoffer, en lukt som gör Herren nöjd.
</v></c><c n="2">
<v n="1">När någon ger ett matoffer åt Herren, skall hans gåva bestå av siktat mjöl, som han häller olja på. Sedan lägger han rökelse ovanpå. </v><v n="2">Därefter överlämnar han det till prästerna, Arons söner. Prästen tar en handfull av mjölet och av oljan och all rökelsen och bränner detta deloffer på altaret som ett eldoffer, en lukt som gör Herren nöjd. </v><v n="3">Resten av matoffret tillhör Aron och hans söner, det är en höghelig del av Herrens eldoffer.
</v><v n="4">När du ger ett matoffer av ugnsgräddat bröd, skall det vara gjort på siktat mjöl: osyrade kakor bakade med olja eller osyrade tunnkakor smorda med olja. </v><v n="5">Om du ger ett matoffer stekt på plåt, skall det vara gjort på siktat mjöl, bakat med olja och osyrat. </v><v n="6">Bryt det i bitar och häll olja över. Detta är ett matoffer. </v><v n="7">Om du ger ett matoffer kokat i gryta, skall det göras på siktat mjöl och olja. </v><v n="8">Ett matoffer som tillretts på något av dessa sätt skall du komma med till Herren och överlämna till prästen, som skall bära fram det till altaret. </v><v n="9">Av matoffret skall prästen ta en del som deloffer och bränna på altaret som ett eldoffer, en lukt som gör Herren nöjd. </v><v n="10">Resten av matoffret tillhör Aron och hans söner, det är en höghelig del av Herrens eldoffer.
</v><v n="11">Alla matoffer som ni ger åt Herren måste vara osyrade, ty ni får inte bränna surdeg eller honung som eldoffer åt Herren. </v><v n="12">Som förstlingsoffer får ni offra sådant, men det får inte brännas på altaret till en lukt som gör Herren nöjd.
</v><v n="13">Du skall strö salt på alla dina matoffer; saltet som hör till förbundet med din Gud får aldrig saknas i dina matoffer. Till alla dina offergåvor skall du offra salt.
</v><v n="14">Om du ger ett matoffer av den första grödan åt Herren, skall ditt offer bestå av ax som rostats över eld, krossade korn av färska ax. </v><v n="15">Häll ut olja över det och lägg rökelse ovanpå. Detta är ett matoffer. </v><v n="16">Prästen skall ta en del av kornen och av oljan som deloffer och all rökelsen och bränna det som ett eldoffer åt Herren.
</v></c><c n="3">
<v n="1">Om någon ger ett gemenskapsoffer och tar ett djur från nötboskapen, skall han föra fram ett felfritt han- eller hondjur inför Herren. </v><v n="2">Han skall lägga handen på offerdjurets huvud och slakta det vid ingången till uppenbarelsetältet. Prästerna, Arons söner, skall stänka blodet runt om på altaret. </v><v n="3">Sedan ger han delar av gemenskapsoffret som ett eldoffer åt Herren: fettet på och kring inälvorna, </v><v n="4">de båda njurarna med ländfettet samt stora leverloben, som han tar ut tillsammans med njurarna. </v><v n="5">Arons söner skall bränna det på altaret tillsammans med brännoffret på den brinnande veden som ett eldoffer, en lukt som gör Herren nöjd.
</v><v n="6">Om han ger ett gemenskapsoffer åt Herren från småboskapen, skall det vara ett felfritt han- eller hondjur. </v><v n="7">Offrar han ett får, skall han föra fram det inför Herren, </v><v n="8">lägga handen på offerdjurets huvud och slakta det framför uppenbarelsetältet. Arons söner skall stänka blodet runt om på altaret. </v><v n="9">Sedan ger han fettet från gemenskapsoffret som ett eldoffer åt Herren: hela fettsvansen, avskuren vid roten, fettet på och kring inälvorna, </v><v n="10">de båda njurarna med ländfettet samt stora leverloben, som han tar ut tillsammans med njurarna. </v><v n="11">Prästen bränner detta på altaret till föda, ett eldoffer åt Herren.
</v><v n="12">Om han ger en get, skall han föra fram den inför Herren, </v><v n="13">lägga handen på dess huvud och slakta den framför uppenbarelsetältet. Arons söner skall stänka dess blod runt om på altaret. </v><v n="14">Sedan skall han av sin gåva som ett eldoffer åt Herren ge fettet på och kring inälvorna, </v><v n="15">de båda njurarna med ländfettet samt stora leverloben, som han tar ut tillsammans med njurarna. </v><v n="16">Prästen bränner detta på altaret till föda, ett eldoffer, till en lukt som gör Herren nöjd.
Allt fett tillhör Herren. </v><v n="17">Detta skall vara en oföränderlig stadga genom alla släktled, var ni än bor: ni får inte äta fett eller blod.
</v></c><c n="4">
<v n="1">Herren talade till Mose:
</v><v n="2">Säg till israeliterna: När någon utan uppsåt syndar mot ett av Herrens bud och gör något otillåtet, gäller följande:
</v><v n="3">Om den smorde prästen syndar och drar skuld över folket, skall han offra en felfri ungtjur åt Herren, till syndoffer för den synd han har begått. </v><v n="4">Han skall föra fram tjuren inför Herren, till uppenbarelsetältets ingång, lägga handen på dess huvud och slakta den inför Herren. </v><v n="5">Sedan skall den smorde prästen ta av tjurens blod och bära in det i uppenbarelsetältet. </v><v n="6">Prästen skall doppa fingret i blodet och sju gånger stänka det inför Herren, framför förhänget i helgedomen. </v><v n="7">Prästen skall också stryka blod på hornen på altaret med den välluktande rökelsen, som står inför Herren i uppenbarelsetältet. Resten av tjurblodet skall han hälla ut vid foten av brännofferaltaret, som står vid ingången till tältet. </v><v n="8">Han skall skära bort allt det feta från syndoffertjuren: fettet på och kring inälvorna, </v><v n="9">de båda njurarna med ländfettet samt stora leverloben, som han tar ut tillsammans med njurarna, </v><v n="10">liksom den skärs bort från tjuren vid gemenskapsoffret. Prästen skall bränna detta på brännofferaltaret. </v><v n="11">Tjurens hud och allt dess kött, med huvud, ben, tarmar och resten av inälvorna, </v><v n="12">alltså hela tjuren, skall han föra ut ur lägret till en ren plats, där man tömmer askan från offren, och bränna upp den på ett bål. Den skall brännas på den plats där man tömmer askan.
</v><v n="13">Om Israels hela menighet syndar utan uppsåt och utan att veta om det bryter mot ett av Herrens bud och genom att göra något otillåtet drar skuld över sig, </v><v n="14">men de sedan blir medvetna om sin synd, då skall församlingen offra en ungtjur som syndoffer. Man skall föra fram den till uppenbarelsetältet, </v><v n="15">och menighetens äldste skall inför Herren lägga sina händer på tjurens huvud, och man skall slakta den inför Herren. </v><v n="16">Den smorde prästen skall ta av tjurens blod och bära in det i uppenbarelsetältet. </v><v n="17">Han skall doppa fingret i blodet och sju gånger stänka det inför Herren, framför förhänget. </v><v n="18">Prästen skall också stryka blod på hornen på altaret, som står inför Herren i uppenbarelsetältet. Resten av blodet skall han hälla ut vid foten av brännofferaltaret, som står vid ingången till uppenbarelsetältet. </v><v n="19">Han skall skära bort allt fettet från djuret och bränna det på altaret. </v><v n="20">Han skall göra likadant med denna tjur som med den första syndoffertjuren. Prästen skall bringa försoning åt dem, och de får förlåtelse. </v><v n="21">Han skall föra ut tjuren utanför lägret och bränna upp den, liksom han gjorde med den första tjuren. Detta är ett syndoffer för församlingen.
</v><v n="22">Om en hövding syndar mot ett av Herrens, sin Guds, bud genom att utan uppsåt göra något otillåtet men sedan inser sin skuld </v><v n="23">eller får veta att han syndat, då skall han komma med en felfri getabock som offergåva. </v><v n="24">Han skall lägga handen på bockens huvud och slakta den där man slaktar brännoffret inför Herren. Detta är ett syndoffer. </v><v n="25">Prästen skall med fingret ta av syndoffrets blod och stryka på brännofferaltarets horn. Resten av blodet skall han hälla ut vid foten av altaret. </v><v n="26">Allt fettet skall han bränna på altaret, liksom han gör med gemenskapsoffrets fett. Så skall prästen bringa försoning åt honom för hans synd, och han får förlåtelse.
</v><v n="27">Om någon av folket syndar utan uppsåt mot ett av Herrens bud genom att göra något otillåtet men sedan inser sin skuld </v><v n="28">eller får veta att han syndat, då skall han komma med en felfri get av honkön som offergåva för den synd han begått. </v><v n="29">Han skall lägga handen på syndofferdjurets huvud och slakta det på platsen för brännoffret. </v><v n="30">Prästen skall med fingret ta av dess blod och stryka på brännofferaltarets horn. Resten av blodet skall han hälla ut vid foten av altaret. </v><v n="31">Allt fettet skall han ta ut, liksom vid gemenskapsoffret. Prästen skall bränna det på altaret till en lukt som gör Herren nöjd. Så skall prästen bringa försoning åt honom, och han får förlåtelse.
</v><v n="32">Om han ger ett lamm som syndoffer, skall det vara ett felfritt hondjur. </v><v n="33">Han skall lägga handen på syndofferdjurets huvud och slakta det som syndoffer där man slaktar brännoffret. </v><v n="34">Prästen skall med fingret ta av syndoffrets blod och stryka på brännofferaltarets horn. Resten av blodet skall han hälla ut vid foten av altaret. </v><v n="35">Allt fettet skall han ta ut, liksom han gör med fårfettet vid gemenskapsoffret. Prästen skall bränna det på altaret tillsammans med Herrens eldoffer. Prästen skall bringa försoning åt honom för den synd han har begått, och han får förlåtelse.
</v></c><c n="5">
<v n="1">Om någon högtidligt uppmanas att vittna men syndar genom att inte göra det, fast han skulle kunna eftersom han själv sett eller vet något, och därigenom ådrar sig skuld, </v><v n="2">eller om någon, utan att tänka på det, rör vid något orent, till exempel den döda kroppen av ett orent vilt djur, husdjur eller småkryp, och blir oren och sedan inser sin skuld, </v><v n="3">eller om han, utan att tänka på det, rör vid en människas orenhet, en orenhet som smittar, och sedan blir medveten om det och inser sin skuld, </v><v n="4">eller om någon, utan att fatta vad han gör, tanklöst svär en ed, den må gälla ont eller gott, vad nu människor i sin tanklöshet än kan svära, och sedan blir medveten om det och inser att han är skyldig till något av detta — </v><v n="5">då skall han, när han inser att han är skyldig till något av detta, bekänna den synd han har begått </v><v n="6">och bära fram gottgörelse för sin synd till Herren: ett hondjur från småboskapen, ett får eller en get, som syndoffer. Prästen skall bringa försoning åt honom för hans synd.
</v><v n="7">Om han inte har råd med ett får, skall han som gottgörelse för att han syndat bära fram två turturduvor eller två andra duvor till Herren, en till syndoffer och en till brännoffer. </v><v n="8">Han skall lämna dem till prästen, som först skall offra den som är avsedd som syndoffer. Prästen skall vrida nacken av den utan att slita av huvudet. </v><v n="9">Därefter skall han stänka en del av syndoffrets blod mot altarets framsida. Återstoden av blodet skall pressas ut vid foten av altaret. Detta är ett syndoffer. </v><v n="10">Den andra duvan blir ett brännoffer, på föreskrivet sätt. Prästen skall bringa försoning åt honom för den synd han har begått, och han får förlåtelse.
</v><v n="11">Om han inte har råd med turturduvor eller andra duvor, skall han som offer för den synd han har begått bära fram en tiondels efa siktat mjöl som syndoffer. Han skall inte tillsätta olja eller rökelse, ty det är ett syndoffer. </v><v n="12">Han skall lämna mjölet till prästen, som tar en handfull av det till deloffer och bränner det på altaret tillsammans med Herrens eldoffer. Detta är ett syndoffer. </v><v n="13">Så skall prästen bringa försoning åt honom för den av dessa synder som han har begått, och han får förlåtelse. Resten av offret skall tillhöra prästen, liksom vid matoffret.</v><v n="14">Herren talade till Mose:
</v><v n="15">Om någon handlar trolöst genom att utan uppsåt fela i fråga om något som är helgat åt Herren, skall han bära fram ett skuldoffer till Herren: en felfri bagge från småboskapen, eller dess värde i silversiklar efter tempelvikt, som skuldoffer. </v><v n="16">Vad han har felat när det gäller det heliga skall han ersätta och därtill ge en femtedel; detta skall han lämna till prästen. Denne skall bringa försoning åt honom genom skuldofferbaggen, och han får förlåtelse.
</v><v n="17">Om någon utan att vara medveten om det bryter mot ett av Herrens bud genom att göra något otillåtet och sedan inser sin skuld, måste han ta den på sig. </v><v n="18">Han skall föra fram till prästen en felfri bagge från småboskapen, eller dess värde, som skuldoffer. Prästen skall bringa försoning åt honom för den ouppsåtliga synd han har begått utan att veta det, och han får förlåtelse. </v><v n="19">Detta är ett skuldoffer; han har ådragit sig skuld gentemot Herren.
</v></c><c n="6">
<v n="1">Herren talade till Mose:
</v><v n="2">Om någon syndar och handlar trolöst mot Herren genom att bedra en landsman i fråga om något som har överlåtits eller anförtrotts åt honom, genom att tillgripa eller tilltvinga sig något från en landsman, </v><v n="3">genom att förtiga att han hittat något borttappat eller genom att svära falskt om någon synd som en människa kan begå, </v><v n="4">så skall den som har syndat och inser sin skuld återställa det han har tillgripit eller tilltvingat sig, blivit anförtrodd eller hittat, </v><v n="5">och likadant när han har svurit falskt. Han skall betala tillbaka fulla värdet och därtill en femtedel. När han inser sin skuld, skall han ersätta rätte ägaren. </v><v n="6">Han skall föra fram sitt skuldoffer inför Herren: till prästen skall han ge en felfri bagge från småboskapen, eller dess värde, som skuldoffer. </v><v n="7">Prästen skall bringa försoning åt honom inför Herren, och han får förlåtelse för vad han än har gjort som dragit skuld över honom.</v><v n="8">Herren talade till Mose:
</v><v n="9">Ge Aron och hans söner följande påbud: Detta är ordningen för brännoffret. Brännoffret skall ligga på altarhärden hela natten fram till morgonen, och altarets eld skall hållas brinnande. </v><v n="10">Prästen skall ta på sig linnerock och bära linnebyxor för att skyla sig. Han skall samla upp askan efter brännoffret som elden har förtärt och lägga den vid sidan av altaret. </v><v n="11">Därefter skall han ta av sig kläderna, sätta på sig andra och bära ut askan till en ren plats utanför lägret. </v><v n="12">Elden på altaret skall fortsätta att brinna, den får aldrig slockna. Varje morgon skall prästen lägga ny ved på elden, ordna brännoffret på den och bränna fettstyckena från gemenskapsoffret ovanpå. </v><v n="13">Elden skall ständigt hållas brinnande på altaret, den får aldrig slockna.
</v><v n="14">Detta är ordningen för matoffret, som Arons söner skall bära fram till altaret inför Herren. </v><v n="15">Prästen skall ta en handfull av det siktade mjölet och oljan som hör till matoffret, likaså all den rökelse som ligger ovanpå, och bränna detta deloffer på altaret till en lukt som gör Herren nöjd. </v><v n="16">Det som återstår äter Aron och hans söner. Det skall ätas osyrat på helig plats. På förgården till uppenbarelsetältet skall de äta det, </v><v n="17">och det får inte bakas med surdeg. Detta är den andel jag har gett dem av mina eldoffer. Det är högheligt liksom syndoffret och skuldoffret. </v><v n="18">Alla manliga ättlingar till Aron får äta det. Det är för all framtid, genom alla släktled, vad ni har rätt att få av Herrens eldoffer. Allt som kommer i beröring med det får del av dess helighet.
</v><v n="19">Herren talade till Mose:
</v><v n="20">Detta är det offer som Aron och hans söner skall bära fram åt Herren när någon av dem blir smord: en tiondels efa siktat mjöl, det dagliga matoffret, hälften på morgonen och hälften på kvällen. </v><v n="21">Offret tillreds med olja på en plåt. Det skall vara väl hopknådat innan du bär fram det. Du skall bryta det i bitar och offra det som matoffer, till en lukt som gör Herren nöjd. </v><v n="22">Den av Arons söner som blir smord till präst efter honom skall tillreda det. Det är en föreskrift från Herren för all framtid: hela offret skall brännas. </v><v n="23">Varje matoffer som prästen bär fram för egen räkning skall vara ett heloffer; det får inte ätas.
</v><v n="24">Herren talade till Mose:
</v><v n="25">Säg till Aron och hans söner: Detta är ordningen för syndoffret. På den plats där brännofferdjuret slaktas skall också syndofferdjuret slaktas inför Herren. Det är högheligt. </v><v n="26">Den präst som offrar syndoffret har rätt att äta av det; det skall ätas på helig plats, på förgården till uppenbarelsetältet. </v><v n="27">Allt som kommer i beröring med syndoffrets kött får del av dess helighet. Kommer något av blodet på ett klädesplagg, skall du tvätta bort det på helig plats. </v><v n="28">Om köttet har kokats i ett lerkärl, skall detta krossas. Om det har kokats i ett kopparkärl, skall detta skuras och sköljas med vatten. </v><v n="29">Endast män i prästfamiljerna får äta det, det är högheligt. </v><v n="30">Men de syndoffer av vilka man bär in blod i uppenbarelsetältet för att bringa försoning i helgedomen får inte ätas. De skall brännas upp.
</v></c><c n="7">
<v n="1">Detta är ordningen för skuldoffret. Det är högheligt. </v><v n="2">På den plats där man slaktar brännofferdjuret skall man också slakta skuldofferdjuret. Dess blod skall stänkas runt om på altaret, </v><v n="3">och allt fettet skall offras: fettsvansen, fettet på och kring inälvorna, </v><v n="4">de båda njurarna med ländfettet samt stora leverloben, som tas ut tillsammans med njurarna. </v><v n="5">Prästen skall bränna det på altaret som ett eldoffer åt Herren. Detta är ett skuldoffer. </v><v n="6">Endast män i prästfamiljerna får äta av det. Det skall ätas på helig plats, det är högheligt.
</v><v n="7">För syndoffret och skuldoffret gäller en och samma ordning: det tillfaller den präst som bringar försoning med det. </v><v n="8">Den präst som offrar någons brännoffer skall ha offerdjurets hud. </v><v n="9">Alla matoffer som gräddas i ugn, kokas i gryta eller steks på plåt tillhör den präst som bär fram dem. </v><v n="10">Men alla andra matoffer, vare sig de är smorda med olja eller torra, tillhör Arons söner, utan åtskillnad.
</v><v n="11">Detta är ordningen för gemenskapsoffret som offras åt Herren. </v><v n="12">Offrar någon det som tackoffer, skall han tillsammans med tackoffret offra osyrade kakor bakade med olja och osyrade tunnkakor smorda med olja samt kakor hopknådade av siktat mjöl och olja. </v><v n="13">Därutöver skall han offra syrat bröd vid det gemenskapsoffer som han offrar som tackoffer. </v><v n="14">Av offergåvorna skall han ge en av vart slag som gåva åt Herren. Den tillhör prästen som stänker gemenskapsoffrets blod. </v><v n="15">Köttet från gemenskapsoffret, framburet som ett tackoffer, skall ätas samma dag som det offras; inget av det får lämnas kvar till morgonen.
</v><v n="16">Är hans slaktoffer ett löftesoffer eller ett frivilligt offer, skall det ätas samma dag som det bärs fram, men det som blir över kan ätas dagen därpå. </v><v n="17">Resten av slaktoffret måste brännas upp på tredje dagen.
</v><v n="18">Men om någon äter av gemenskapsoffret på tredje dagen, finner Herren inte behag i hans offer. Det räknas inte till hans fördel, tvärtom är det något vederstyggligt. Den som ätit av det bär på skuld. </v><v n="19">Inte heller det kött som kommit i beröring med något orent får ätas utan skall brännas upp.
Alla som är rena får äta av köttet. </v><v n="20">Men var och en som är oren och äter av köttet från Herrens gemenskapsoffer skall utstötas ur sitt folk. </v><v n="21">Om någon rör vid något orent, vare sig en människas orenhet, ett orent djur eller ett orent småkryp, och sedan äter kött från Herrens gemenskapsoffer, skall han utstötas ur sitt folk.
</v><v n="22">Herren talade till Mose:
</v><v n="23">Säg till israeliterna: Ni får inte äta fettet från nötboskap, får och getter — </v><v n="24">fettet från självdöda eller rivna djur får användas till olika ändamål, men äta det får ni inte. </v><v n="25">Ty var och en som äter fettet från djur som offras som eldoffer till Herren skall utstötas ur sitt folk. </v><v n="26">Ni får inte äta blod, varken av fåglar eller boskap, var ni än bor. </v><v n="27">Var och en som äter blod av något slag skall utstötas ur sitt folk.
</v><v n="28">Herren talade till Mose:
</v><v n="29">Säg till israeliterna: Den som offrar ett gemenskapsoffer åt Herren skall själv av detta offer bära fram en gåva åt honom. </v><v n="30">Med egna händer skall han bära fram Herrens eldoffer: fettet och bringan skall han bära fram. Bringan skall han lyfta upp till ett offer inför Herren. </v><v n="31">Prästen skall bränna fettet på altaret, men bringan tillhör Aron och hans söner. </v><v n="32">Offerdjurets högra lår skall ni ge som en gåva åt prästen. </v><v n="33">Den av Arons söner som bär fram gemenskapsoffrets blod och fettet skall ha det högra låret som sin del. </v><v n="34">Ty av israeliternas gemenskapsoffer har jag tagit bringan som har lyfts upp och låret som har skänkts till offer och givit dem åt prästen Aron och hans söner; det är vad de för all framtid har rätt att få av israeliterna.
</v><v n="35">Detta är Arons och hans söners andel av Herrens eldoffer, alltifrån den dag de fördes fram för att bli Herrens präster. </v><v n="36">När de smordes befallde Herren att israeliterna skulle ge dem detta. Det skall vara en oföränderlig stadga genom alla släktled.
</v><v n="37">Detta är ordningarna för brännoffer, matoffer, syndoffer, skuldoffer, prästvigningsoffer och gemenskapsoffer, </v><v n="38">som Herren gav Mose befallning om på berget Sinai, då han befallde israeliterna att frambära sina offer åt Herren i Sinaiöknen.
</v></c><c n="8">
<v n="1">Herren talade till Mose:
</v><v n="2">Ta med dig Aron och hans söner, dräkterna, smörjelseoljan, syndoffertjuren, de båda baggarna och korgen med osyrat bröd </v><v n="3">och samla hela menigheten vid ingången till uppenbarelsetältet.
</v><v n="4">Mose gjorde som Herren hade befallt honom, och menigheten samlades vid ingången till uppenbarelsetältet. </v><v n="5">Mose sade till dem: »Detta är vad Herren har befallt.« </v><v n="6">Och Mose lät Aron och hans söner komma fram, och han tvättade dem med vatten. </v><v n="7">Han klädde på Aron tunikan, spände om honom bältet, satte på honom kåpan och hängde på honom efoden, som han fäste ihop och drog åt med skärpet. </v><v n="8">Och han satte på honom bröstväskan och lade urim och tummim i den. </v><v n="9">Vidare satte han på honom turbanen och fäste guldblomman, det heliga diademet, på dess framsida, så som Herren hade befallt Mose. </v><v n="10">Han tog smörjelseoljan och smorde boningen och det som fanns där, så att allt blev invigt. </v><v n="11">Han stänkte sju gånger av oljan på altaret och smorde det och alla dess tillbehör och likaså karet med dess ställ, så att de blev invigda. </v><v n="12">Och han hällde smörjelseolja på Arons huvud, han smorde och vigde honom.
</v><v n="13">Mose lät nu Arons söner stiga fram. Han klädde på dem tunikor, spände om dem bälten och satte på dem huvudbonader, så som Herren hade befallt Mose.
</v><v n="14">Han lät föra fram syndoffertjuren, och Aron och hans söner lade sina händer på dess huvud. </v><v n="15">Mose slaktade tjuren, tog blod på fingret och strök på vart och ett av altarets horn, så att altaret renades. Resten av blodet hällde han ut vid foten av altaret. Så invigde han altaret och bringade försoning åt det. </v><v n="16">Och Mose tog allt fettet kring inälvorna, stora leverloben och de båda njurarna med deras fett och brände detta på altaret. </v><v n="17">Men tjuren, dess hud, köttet och resten av inälvorna, brände han upp utanför lägret, så som Herren hade befallt Mose.
</v><v n="18">Sedan förde han fram brännofferbaggen, och Aron och hans söner lade sina händer på dess huvud. </v><v n="19">Mose slaktade baggen och stänkte dess blod runt om på altaret. </v><v n="20">Han styckade baggen och brände upp huvudet, köttstyckena och det feta; </v><v n="21">inälvor och fötter tvättade han med vatten. Så brände Mose hela baggen på altaret. Detta var ett brännoffer, en lukt som gör Herren nöjd, ett eldoffer åt Herren, så som Herren hade befallt Mose.
</v><v n="22">Därefter förde han fram den andra baggen, prästvigningsbaggen, och Aron och hans söner lade sina händer på dess huvud. </v><v n="23">Mose slaktade baggen, tog lite blod och strök på Arons högra örsnibb, högra tumme och högra stortå. </v><v n="24">Han lät Arons söner stiga fram och strök blod på deras högra örsnibbar, högra tummar och högra stortår och stänkte resten av blodet runt om på altaret. </v><v n="25">Han tog fettet, fettsvansen, allt fettet kring inälvorna, stora leverloben, de båda njurarna med deras fett och högra låret. </v><v n="26">Och ur korgen med osyrat bröd, som stod inför Herren, tog han en osyrad kaka, en kaka bakad med olja och en tunnkaka och lade detta ovanpå fettstyckena och det högra låret. </v><v n="27">Allt detta överlämnade han till Aron och hans söner och lät dem lyfta upp det till ett offer inför Herren. </v><v n="28">Sedan fick Mose tillbaka det av dem och brände det på altaret tillsammans med brännoffret. Detta var ett prästvigningsoffer, en lukt som gör Herren nöjd, ett eldoffer åt Herren. </v><v n="29">Vidare tog han bringan och lyfte upp den till ett offer inför Herren; det var hans andel av prästvigningsbaggen, så som Herren hade befallt Mose. </v><v n="30">Och Mose tog av smörjelseoljan och av blodet på altaret och stänkte på Aron och hans kläder och på hans söner och deras kläder. Så invigde han Aron och hans kläder, liksom hans söner och deras kläder.
</v><v n="31">Mose sade till Aron och hans söner: »Koka köttet vid ingången till uppenbarelsetältet; där skall ni äta det tillsammans med brödet som är i prästvigningskorgen, så som jag har blivit befalld: Aron och hans söner skall äta det. </v><v n="32">Men det som blir över av köttet eller av brödet skall ni bränna upp. </v><v n="33">Under sju dagar skall ni inte lämna ingången till uppenbarelsetältet, inte förrän era prästvigningsdagar är slut; sju dagar skall er prästvigning vara. </v><v n="34">Som det har skett i dag, så har Herren befallt att det skall ske också härefter, för att försoning skall ges åt er. </v><v n="35">Dag och natt i sju dygn skall ni stanna kvar vid ingången till uppenbarelsetältet och iaktta Herrens ordning, annars kommer ni att dö. Så har jag blivit befalld.« </v><v n="36">Aron och hans söner gjorde allt som Herren hade befallt genom Mose.
</v></c><c n="9">
<v n="1">På åttonde dagen kallade Mose till sig Aron och hans söner och Israels äldste. </v><v n="2">Han sade till Aron: »Ta en tjurkalv till syndoffer och en bagge till brännoffer, båda felfria, och för fram dem inför Herren. </v><v n="3">Säg till israeliterna: Ta en bock till syndoffer och en kalv och ett lamm, båda årsgamla och felfria, till brännoffer. </v><v n="4">Ta också en tjur och en bagge till gemenskapsoffer, att offra inför Herren, och dessutom ett matoffer, smort med olja, ty i dag kommer Herren att visa sig för er.«
</v><v n="5">Och de tog det som Mose hade sagt till om och förde fram det till uppenbarelsetältet. Hela församlingen trädde fram och ställde sig inför Herren. </v><v n="6">Mose sade: »Detta är vad Herren har befallt, och Herrens härlighet skall visa sig inför er.« </v><v n="7">Och Mose sade till Aron: »Träd fram till altaret och offra ditt syndoffer och brännoffer och bringa försoning åt dig själv och folket. Offra sedan folkets offer och bringa försoning åt dem, så som Herren har befallt.«
</v><v n="8">Då trädde Aron fram till altaret och slaktade sin syndofferkalv. </v><v n="9">Arons söner höll fram blodet åt honom, och han doppade fingret i det och strök det på altarets horn, men resten av blodet hällde han ut vid foten av altaret. </v><v n="10">Och syndoffrets fett, njurarna och stora leverloben brände han på altaret, så som Herren hade befallt Mose. </v><v n="11">Köttet och huden brände han upp utanför lägret. </v><v n="12">Sedan slaktade han brännofferdjuret. Arons söner räckte honom blodet, och han stänkte det runt om på altaret. </v><v n="13">Och de räckte honom det styckade brännofferdjuret med dess huvud, och han brände det på altaret. </v><v n="14">Vidare tvättade han inälvor och fötter och brände dem ovanpå brännoffret på altaret.
</v><v n="15">Därefter förde han fram folkets offer. Han tog folkets syndofferbock, slaktade den och gav den som syndoffer, liksom det förra offerdjuret. </v><v n="16">Och han förde fram brännofferdjuren och offrade dem på föreskrivet sätt. </v><v n="17">Han bar fram matoffret, tog en handfull av det och brände det på altaret, förutom morgonens brännoffer. </v><v n="18">Som folkets gemenskapsoffer slaktade han tjuren och baggen. Arons söner räckte honom blodet, och han stänkte det runt om på altaret.
</v><v n="19">Fettstyckena från tjuren och baggen, fettsvansen, fettet som täcker inälvorna, njurarna och stora leverloben, </v><v n="20">allt detta lade de ovanpå bringorna, och han brände fettstyckena på altaret. </v><v n="21">Men bringorna och det högra låret lyfte Aron upp till ett offer inför Herren, så som Mose hade befallt. </v><v n="22">Aron sträckte ut sina händer över folket och välsignade det. Sedan steg han ner efter att ha offrat syndoffret, brännoffret och gemenskapsoffret.
</v><v n="23">Mose och Aron gick in i uppenbarelsetältet, och när de kom ut igen välsignade de folket. Då visade sig Herrens härlighet för hela folket. </v><v n="24">Eld gick ut från Herren, och den förtärde brännoffret och fettstyckena på altaret. Hela folket såg detta, och alla jublade och kastade sig till marken.
</v></c><c n="10">
<v n="1">Arons söner Nadav och Avihu tog var sitt fyrfat, lade i glöd och strödde rökelse ovanpå och bar fram otillåten eld inför Herren, annan eld än han befallt. </v><v n="2">Då gick det ut eld från Herren och förtärde dem, så att de dog inför Herren. </v><v n="3">Mose sade till Aron: »Det var om detta Herren sade:
Jag visar min helighet bland dem som är mig nära,
inför allt folket uppenbarar jag min härlighet.«
Aron teg.
</v><v n="4">Mose kallade på Mishael och Elsafan, söner till Ussiel, Arons farbror. »Kom hit och bär ut era bröder ur helgedomen och ut ur lägret«, sade han. </v><v n="5">Då kom de fram och bar dem i deras tunikor utanför lägret, så som Mose hade befallt.
</v><v n="6">Mose sade till Aron och hans söner Elasar och Itamar: »Låt inte håret hänga löst och riv inte sönder era kläder, ty då dör ni, och hela menigheten drabbas av vrede. Men era landsmän, alla de andra israeliterna, får gråta över dem som förbrändes av Herren. </v><v n="7">Gå inte bort från ingången till uppenbarelsetältet så att ni dör, ty ni är smorda med Herrens olja.« De gjorde som Mose befallde.
</v><v n="8">Herren talade till Aron: </v><v n="9">Vin och starka drycker får du och dina söner inte dricka när ni skall gå in i uppenbarelsetältet, ty då dör ni. Detta skall vara en oföränderlig stadga genom alla släktled, </v><v n="10">för att ni skall kunna skilja mellan heligt och icke heligt, rent och orent, </v><v n="11">och undervisa israeliterna om alla de lagar som Herren har givit dem genom Mose.
</v><v n="12">Mose sade till Aron och hans båda kvarlevande söner Elasar och Itamar: »Hämta det matoffer som är kvar efter Herrens eldoffer, och ät det osyrat nära altaret. Det är högheligt, </v><v n="13">och ni skall äta det på helig plats. Det är din och dina söners andel av Herrens eldoffer. Så har jag blivit befalld. </v><v n="14">Bringan som har lyfts upp och låret som har skänkts till offer skall ni äta på en ren plats, du själv och dina söner och döttrar, ty det har getts åt dig och dina söner som er andel av Israels gemenskapsoffer. </v><v n="15">Låret som skänks och bringan som lyfts upp till offer skall ni bära fram tillsammans med eldofferfettet och lyfta upp inför Herren. Det skall för all framtid vara din och dina söners andel, så som Herren har befallt.«
</v><v n="16">Mose letade efter syndofferbocken, men den var uppbränd. Då greps han av vrede mot Arons båda kvarlevande söner Elasar och Itamar: </v><v n="17">»Varför har ni inte ätit syndoffret på helig plats? Det är ju högheligt. Herren gav det åt er för att ni skulle ta bort menighetens skuld och bringa försoning åt folket inför Herren. </v><v n="18">Dess blod bars inte in i helgedomen. Ni skulle ha ätit offerköttet på helig plats, så som jag har blivit befalld.« </v><v n="19">Aron sade till Mose: »De har i dag burit fram sina syndoffer och brännoffer inför Herren, och ändå har detta drabbat mig. Om jag själv hade ätit syndoffret i dag, skulle det då ha varit efter Herrens vilja?« </v><v n="20">När Mose hörde detta lät han sig nöja.
</v></c><c n="11">
<v n="1">Herren talade till Mose och Aron:
</v><v n="2">Säg till israeliterna: Detta är de djur som ni får äta bland landdjuren: </v><v n="3">alla som har helt kluvna klövar och som idisslar, dem får ni äta. </v><v n="4">Men dessa får ni inte äta, fast de idisslar eller har klövar: kamelen, ty den idisslar men har inte klövar, den skall vara oren för er; </v><v n="5">klippgrävlingen, ty den idisslar men har inte klövar, den skall vara oren för er; </v><v n="6">haren, ty den idisslar men har inte klövar, den skall vara oren för er; </v><v n="7">svinet, ty det har visserligen helt kluvna klövar men idisslar inte, det skall vara orent för er. </v><v n="8">Av deras kött får ni inte äta, och deras döda kroppar får ni inte vidröra. De skall vara orena för er.
</v><v n="9">Detta är vad ni får äta av allt som lever i vatten: allt som har fenor och fjäll och lever i havens och flodernas vatten får ni äta. </v><v n="10">Men allt i hav och floder som inte har fenor och fjäll — vare sig smådjur eller andra vattendjur — det skall gälla som något avskyvärt för er. </v><v n="11">Avskyvärda skall de vara för er; av deras kött får ni inte äta, och deras döda kroppar skall ni betrakta med avsky. </v><v n="12">Alla vattendjur som saknar fenor och fjäll skall gälla som något avskyvärt för er.
</v><v n="13">Följande fåglar skall ni betrakta med avsky; de får inte ätas, de är något avskyvärt: örnen, lammgamen, grågamen, </v><v n="14">gladan, falkar av alla arter, </v><v n="15">korpar av alla arter, </v><v n="16">berguven, jordugglan, hornugglan och hökar av alla arter, </v><v n="17">kattugglan, fiskuven, tornugglan, </v><v n="18">minervaugglan, pelikanen, smutsgamen, </v><v n="19">hägern, pipare av alla arter, härfågeln och fladdermusen.
</v><v n="20">Alla bevingade, fyrbenta smådjur skall gälla som något avskyvärt för er. </v><v n="21">Men av alla bevingade, fyrbenta smådjur får ni äta dem som utöver de andra benen har hoppben. </v><v n="22">Av dem får ni äta följande: vandringsgräshoppor, solamgräshoppor, hargolgräshoppor och hagavgräshoppor av alla arter. </v><v n="23">Alla andra bevingade smådjur som har fyra ben skall gälla som något avskyvärt för er.
</v><v n="24">Följande djur blir ni orena av — den som rör vid deras döda kroppar blir oren till kvällen, </v><v n="25">och den som burit en sådan kropp skall tvätta sina kläder och vara oren till kvällen: </v><v n="26">alla djur som har klövar — men inte helt kluvna — och som inte idisslar skall gälla som orena för er. Den som rör vid dem blir oren. </v><v n="27">Alla fyrfotadjur som går på tassar skall gälla som orena för er. Den som rör vid deras döda kroppar blir oren till kvällen, </v><v n="28">och den som burit en sådan kropp skall tvätta sina kläder och vara oren till kvällen. De skall gälla som orena för er.
</v><v n="29">Av de smådjur som rör sig på marken skall ni hålla dessa för orena: vesslan, råttan, ödlor av alla arter, </v><v n="30">geckoödlan, koaödlan, letaaödlan, salamandern och kameleonten. </v><v n="31">Av alla smådjur skall dessa gälla som orena för er. Var och en som rör vid dem när de dött blir oren till kvällen. </v><v n="32">Allt som ett sådant dött djur råkar falla på blir orent, vare sig det är ett träföremål eller ett klädesplagg eller något av skinn eller av säcktyg eller något annat bruksföremål. Det skall sköljas i vatten och vara orent till kvällen. Sedan är det rent igen. </v><v n="33">Faller ett sådant djur ner i ett lerkärl blir dess innehåll orent. Kärlet skall ni krossa. </v><v n="34">All mat som annars kunde ätas men som kommit i beröring med vattnet blir oren, och all dryck som annars kunde drickas blir i ett sådant kärl oren. </v><v n="35">Allt som ett sådant dött djur faller på blir orent. Om det är en bakugn eller en härd, skall den rivas, den är oren. Den skall gälla som oren för er. </v><v n="36">Men en källa eller en cistern förblir ren. Endast den som rör vid det döda djuret blir oren. </v><v n="37">Faller djuret ner i säd som skall sås, förblir säden ren, </v><v n="38">men om säden har blivit fuktig och ett dött djur faller ner i den, skall säden gälla som oren för er.
</v><v n="39">Om något av de landdjur som ni får äta skulle dö, blir den som rör vid dess döda kropp oren till kvällen. </v><v n="40">Den som ätit av den döda kroppen skall tvätta sina kläder och vara oren till kvällen. Den som burit en sådan kropp skall också tvätta sina kläder och vara oren till kvällen.
</v><v n="41">Alla smådjur som kryper på marken är något avskyvärt, de får inte ätas. </v><v n="42">Alla smådjur som kryper på marken, vare sig de krälar på buken eller går på fyra eller flera ben, dem får ni inte äta, de är något avskyvärt. </v><v n="43">Gör er inte själva till något avskyvärt genom ett sådant djur! Akta er för orenheten från dem så att ni inte själva blir orena! </v><v n="44">Jag är Herren, er Gud: ni skall vara heliga och förbli heliga, ty jag är helig. Ni skall inte orena er genom några av de djur som kryper på marken. </v><v n="45">Jag är Herren som förde er ut ur Egypten för att jag skulle vara er Gud. Ni skall vara heliga, ty jag är helig.
</v><v n="46">Detta är lagen om landdjuren, fåglarna och alla djur som lever i vattnet och om allt som kryper på marken. </v><v n="47">Så skall ni kunna skilja mellan orent och rent, mellan djur som får ätas och djur som inte får ätas.
</v></c><c n="12">
<v n="1">Herren talade till Mose:
</v><v n="2">Säg till israeliterna: När en kvinna får barn och föder en pojke, är hon oren i sju dagar, lika länge som när hon har menstruation. </v><v n="3">Den åttonde dagen skall pojkens förhud skäras bort. </v><v n="4">Sedan skall hon vänta i 33 dagar under sin blödnings- och reningstid. Hon får inte röra vid något heligt eller komma in i helgedomen förrän reningstiden är slut. </v><v n="5">Om hon föder en flicka, är hon oren i två veckor, som när hon har menstruation. Sedan skall hon vänta i 66 dagar under sin blödnings- och reningstid. </v><v n="6">När hennes reningstid för en son eller dotter är slut, skall hon komma med ett årsgammalt lamm som brännoffer och en duva eller turturduva som syndoffer till prästen vid uppenbarelsetältets ingång. </v><v n="7">Prästen skall offra dem till Herren och bringa försoning åt henne, så att hon blir ren efter sitt blodflöde. Detta gäller för en kvinna som har fött barn, en pojke eller en flicka. </v><v n="8">Om hon inte har råd att offra ett lamm, skall hon ta två turturduvor eller två andra duvor, en till brännoffer och en till syndoffer, och prästen skall bringa försoning åt henne, så att hon blir ren.
</v></c><c n="13">
<v n="1">Herren talade till Mose och Aron:
</v><v n="2">Om någon får en blemma, ett utslag eller en vit fläck på huden och det kan vara spetälska, skall han föras till prästen Aron eller någon av hans söner, prästerna. </v><v n="3">Prästen skall undersöka det angripna stället. Om behåringen har vitnat och stället ligger djupare än den omgivande huden, är det spetälska. När prästen ser detta, skall han förklara honom oren. </v><v n="4">Om fläcken är vit men inte ligger djupare än huden och behåringen inte har vitnat, skall prästen hålla den sjuke isolerad i sju dagar. </v><v n="5">Den sjunde dagen skall prästen undersöka honom. Finner prästen att det angripna stället är oförändrat och inte har brett ut sig, skall han hålla honom isolerad i ytterligare sju dagar. </v><v n="6">Den sjunde dagen skall prästen undersöka honom ännu en gång. Har då angreppet gått tillbaka och inte brett ut sig, skall prästen förklara honom ren; det var bara ett utslag. Han skall tvätta sina kläder, sedan är han ren.
</v><v n="7">Men om utslaget brer ut sig efter det att han visat sig för prästen för att bli förklarad ren, skall han ännu en gång visa sig för prästen. </v><v n="8">Prästen skall undersöka honom, och om han finner att utslaget har brett ut sig, skall han förklara honom oren; det är spetälska.
</v><v n="9">Om någon har fått spetälska, skall han föras till prästen. </v><v n="10">Prästen skall undersöka honom. Om det då finns en vit blemma på huden, om behåringen har vitnat och om det bildats nytt kött i blemman, </v><v n="11">är det en bestående spetälska, och prästen skall förklara honom oren. Han skall inte isolera honom, ty han är oren.
</v><v n="12">Om spetälskan bryter ut och, så vitt prästen kan se, täcker den sjuke från huvud till fot, </v><v n="13">skall prästen undersöka honom. Finner han att spetälskan täcker hela kroppen, skall han förklara den sjuke ren. När han blivit helt vit, är han ren. </v><v n="14">Men så snart nytt kött har bildats, är han oren. </v><v n="15">När prästen får se det nya köttet, skall han förklara honom oren. Det är nytt kött, han är oren, det är spetälska. </v><v n="16">Men om det nya köttet förändras och blir vitt, skall han gå till prästen, </v><v n="17">som skall undersöka honom. Om då det sjuka stället har vitnat, skall han förklara honom ren. Han är ren.
</v><v n="18">Om någon får en hudinflammation och den läks, </v><v n="19">och det sedan uppstår en vit blemma eller en ljusröd fläck på det inflammerade stället, skall han visa sig för prästen, </v><v n="20">och prästen skall undersöka honom. Om fläcken då ligger djupare än huden och behåringen har vitnat, skall han förklara mannen oren. Spetälska har brutit ut på det inflammerade stället. </v><v n="21">Men om prästen vid undersökningen ser att behåringen inte vitnat, att fläcken inte ligger djupare än huden och att den har mist sin färg, skall han hålla honom isolerad i sju dagar. </v><v n="22">Om den brer ut sig, skall prästen förklara honom oren; det är spetälska. </v><v n="23">Men om fläcken är oförändrad och inte brer ut sig, är det ett ärr efter inflammationen, och prästen skall förklara honom ren.
</v><v n="24">Om någon har fått ett brännsår på huden och den nya vävnaden visar sig som en ljusröd eller vit fläck, </v><v n="25">skall prästen undersöka honom. Om han då finner att behåringen har vitnat och att fläcken ligger djupare än huden, är det spetälska som brutit ut i brännsåret. Prästen skall förklara honom oren; det är spetälska. </v><v n="26">Men om prästen vid undersökningen ser att det inte finns något vitt hår på fläcken, att den inte ligger djupare än huden och att den har mist sin färg, skall han hålla mannen isolerad i sju dagar. </v><v n="27">Den sjunde dagen skall prästen undersöka honom. Om fläcken har brett ut sig, skall prästen förklara honom oren; det är spetälska. </v><v n="28">Men om i stället fläcken är oförändrad och inte har brett ut sig, och om den har mist sin färg, är det bara ett märke efter brännsåret. Prästen skall förklara honom ren; det är ett ärr efter brännsåret.
</v><v n="29">Om en man eller kvinna angrips av en sjukdom i hårbottnen eller under skägget, </v><v n="30">skall prästen undersöka det sjuka stället. Om det då ligger djupare än huden och det finns ljust, tunt hår där, skall prästen förklara honom oren. Det är skorv, spetälska i hår eller skägg. </v><v n="31">Om prästen vid undersökningen av det skorviga stället ser att det inte ligger djupare än huden men att det inte finns svart hår där, skall han hålla den sjuke isolerad i sju dagar. </v><v n="32">Prästen skall undersöka den sjuke på den sjunde dagen. Om skorven inte har brett ut sig och det inte finns något ljust hår i den och den inte ligger djupare än huden, </v><v n="33">skall den sjuke raka sig men utan att vidröra skorven. Prästen skall sedan hålla honom isolerad i ytterligare sju dagar. </v><v n="34">Den sjunde dagen skall prästen undersöka skorven. Om han finner att den inte har brett ut sig och inte ligger djupare än huden, skall han förklara honom ren. Han skall tvätta sina kläder, sedan är han ren. </v><v n="35">Men om skorven brer ut sig efter det att han förklarats ren, </v><v n="36">skall prästen undersöka honom. Om då skorven brett ut sig på huden, behöver prästen inte söka efter ljust hår. Han är oren. </v><v n="37">Men om prästen finner att skorven är oförändrad och att svart hår har vuxit i den, är skorven läkt. Han är ren, och prästen skall förklara honom ren.
</v><v n="38">Får en man eller kvinna fläckar, vita fläckar, på huden, </v><v n="39">skall prästen undersöka dem. Om då fläckarna är blekvita, är det ett ofarligt utslag som har uppkommit på huden. Han är ren.
</v><v n="40">Om en man tappar håret på hjässan, är han flintskallig, men han är ren. </v><v n="41">Om han mister håret ovanför pannan, är han skallig, men han är ren. </v><v n="42">Men om det framträder en ljusröd fläck där han är skallig, vare sig det är upptill eller framtill, har spetälska brutit ut. </v><v n="43">Prästen skall undersöka honom, och om han finner en ljusröd blemma upptill eller framtill och det ser ut som spetälska, </v><v n="44">är mannen spetälsk. Han är oren, och prästen skall förklara honom oren. Hans huvud är angripet.
</v><v n="45">För den som har fått spetälska gäller följande. Han skall gå med sönderrivna kläder och med hängande hår, dölja sitt skägg och ropa: »Oren, oren!« </v><v n="46">Så länge han har sjukdomen är han oren. Han är oren och skall bo för sig själv och ha sin bostad utanför lägret.</v><v n="47">Om spetälskemögel angriper ett klädesplagg av ull eller lin, </v><v n="48">eller något som är vävt eller virkat av lin eller ull, eller ett skinn eller något som är tillverkat av skinn, </v><v n="49">och fläckarna är grönaktiga eller rödaktiga — vare sig det är på klädesplagget, skinnet, det vävda och virkade eller på det som är gjort av skinn — då är det ett mögelangrepp och skall visas upp för prästen. </v><v n="50">Prästen skall undersöka det angripna plagget och hålla det inlåst i sju dagar. </v><v n="51">Den sjunde dagen skall han undersöka det igen. Har angreppet brett ut sig på klädesplagget eller på det som är vävt eller virkat eller på skinnet, vad man än har gjort av det, är det ett elakartat mögelangrepp. Det som angripits är orent. </v><v n="52">Han skall bränna det, vare sig det är ett klädesplagg eller något som är vävt eller virkat av ull eller lin, eller är gjort av skinn, vad det än må vara som har angripits, ty det är ett elakartat mögel. Det skall brännas upp.
</v><v n="53">Men om prästen vid sin undersökning finner att möglet inte har brett ut sig på klädesplagget eller på det som är vävt eller virkat eller på det som är gjort av skinn, </v><v n="54">skall prästen låta tvätta det som angripits och hålla det inlåst i ytterligare sju dagar. </v><v n="55">Sedan det tvättats skall prästen undersöka det angripna stället. Om det fortfarande inte har förändrats och möglet inte har brett ut sig, är det orent. Du skall bränna upp det. Det är röta, på vilken sida det än uppträder. </v><v n="56">Men om prästen vid sin undersökning finner att angreppet gått tillbaka efter tvätten, skall han riva bort mögelstället från klädesplagget eller skinnet eller det som är vävt eller virkat. </v><v n="57">Visar sig möglet åter på klädesplagget eller det som är vävt eller virkat eller det som är gjort av skinn, har det spritt sig. Du skall bränna upp det som är angripet. </v><v n="58">Om fläckarna på ett klädesplagg eller något som är vävt eller virkat eller något av skinn går bort när det tvättas, skall det tvättas en gång till. Sedan är det rent.
</v><v n="59">Detta är lagen om mögelangrepp på kläder av ull eller lin, på det som är vävt eller virkat och på det som är gjort av skinn. Efter denna lag skall de förklaras rena eller orena.
</v></c><c n="14">
<v n="1">Herren talade till Mose:
</v><v n="2">Detta är den lag som gäller när en spetälsk skall förklaras ren. Man skall föra honom till prästen, </v><v n="3">som möter utanför lägret. Prästen skall undersöka den sjuke. Om spetälskan då är botad, </v><v n="4">skall prästen låta hämta två levande, rena fåglar, cederträ, karmosinröd ull och isop åt den som skall förklaras ren. </v><v n="5">Prästen skall låta slakta den ena fågeln över ett lerkärl med friskt vatten. </v><v n="6">Och han skall ta den levande fågeln och cederträt, den karmosinröda ullen och isopen och doppa alltsammans, också den levande fågeln, i blodet från fågeln som slaktades över det friska vattnet. </v><v n="7">Sju gånger skall han stänka på den som skall förklaras ren från spetälskan. Därefter skall han förklara honom ren, och sedan skall han låta den levande fågeln flyga sin väg, ut i det fria. </v><v n="8">Den renade skall tvätta sina kläder, raka av allt håret och bada. Så blir han ren och får sedan komma in i lägret. Men han skall stanna utanför sitt tält i sju dagar. </v><v n="9">Den sjunde dagen skall han raka av sig håret, skägget och ögonbrynen; allt sitt hår skall han raka av. Han skall tvätta sina kläder och bada; så blir han ren.
</v><v n="10">Den åttonde dagen skall han ta två felfria lamm av hankön och ett årsgammalt felfritt lamm av honkön. Dessutom skall han ta tre tiondels efa siktat mjöl, blandat med olja, till matoffer och en log olja. </v><v n="11">Prästen som förrättar reningen skall föra fram den som skall renas och offergåvorna till uppenbarelsetältets ingång, inför Herren. </v><v n="12">Och prästen skall ta det ena lammet och offra det som skuldoffer tillsammans med oljan. Han skall lyfta upp detta till ett offer inför Herren. </v><v n="13">Lammet skall slaktas på det ställe där syndoffer- och brännofferdjuren slaktas, på helig plats. Ty liksom syndoffret tillhör skuldoffret prästen, det är högheligt. </v><v n="14">Och prästen skall ta blod från skuldoffret och stryka på den som skall renas: på hans högra örsnibb, högra tumme och högra stortå. </v><v n="15">Sedan skall prästen ta av oljan och hälla i sin vänstra hand, </v><v n="16">doppa höger pekfinger i oljan som han har i sin vänstra hand och stänka lite av oljan med fingret sju gånger inför Herren. </v><v n="17">Av oljan som är kvar i hans hand skall prästen stryka på den som skall renas: på högra örsnibben, högra tummen och högra stortån, ovanpå blodet från skuldoffret. </v><v n="18">Det som sedan är kvar av oljan i prästens hand skall han stryka på hjässan på den som skall renas. Så skall prästen bringa försoning åt honom inför Herren. </v><v n="19">Sedan skall prästen offra syndoffret och bringa försoning åt den som skall renas från sin orenhet. Därefter skall han slakta brännofferdjuret </v><v n="20">och offra det och matoffret på altaret. Prästen skall bringa försoning åt honom, så att han blir ren.
</v><v n="21">Men om det är en fattig man, som inte har råd till detta, skall han ta ett lamm till skuldoffer, som skall lyftas upp till försoning för honom. Dessutom skall han ta en tiondels efa siktat mjöl, blandat med olja, till matoffer och en log olja, </v><v n="22">två turturduvor eller två andra duvor, beroende på vad han har råd med. Den ena skall vara till syndoffer och den andra till brännoffer. </v><v n="23">Den åttonde dagen av sin rening skall han föra detta till prästen, till uppenbarelsetältets ingång, inför Herren. </v><v n="24">Och prästen skall ta skuldofferlammet tillsammans med oljan och lyfta upp det till ett offer inför Herren. </v><v n="25">Skuldofferlammet skall slaktas, och prästen skall ta blod från det och stryka på den som skall renas: på hans högra örsnibb, högra tumme och högra stortå. </v><v n="26">Sedan skall prästen hälla olja i sin vänstra hand </v><v n="27">och med höger pekfinger stänka lite av oljan som han har i sin vänstra hand sju gånger inför Herren. </v><v n="28">Av oljan som han har i sin hand skall prästen stryka på den som skall renas: på högra örsnibben, högra tummen och högra stortån, ovanpå blodet från skuldoffret. </v><v n="29">Det som sedan är kvar av oljan i prästens hand skall han stryka på hjässan på den som skall renas. Så skall prästen bringa försoning åt honom inför Herren. </v><v n="30">Sedan skall han bära fram den ena av turturduvorna eller av de andra duvorna, beroende på vad han har råd med, </v><v n="31">till syndoffer och den andra till brännoffer, och tillsammans med dem matoffret. Så skall prästen bringa försoning åt den som renas inför Herren. </v><v n="32">Detta är lagen om hur den som har begränsade tillgångar och som har drabbats av spetälska skall bli ren.</v><v n="33">Herren talade till Mose och Aron:
</v><v n="34">När ni kommer in i Kanaan, som jag skall ge er som egendom, och jag låter spetälskemögel angripa ett hus i detta ert land, </v><v n="35">skall husets ägare gå till prästen. Han skall säga att det ser ut som om hans hus blivit angripet. </v><v n="36">Då skall prästen låta tömma huset före besiktningen, så att inte allt som finns i huset blir orent. Därefter skall han gå in och se på huset. </v><v n="37">Finner han då att fläckarna på väggarna är grönaktiga eller rödaktiga fördjupningar, som ser ut att ligga djupare än väggytan, </v><v n="38">skall han gå ut ur huset, stanna vid dörren och stänga huset för sju dagar. </v><v n="39">Den sjunde dagen skall prästen komma tillbaka, och om han då finner att möglet på husväggarna har spritt sig, </v><v n="40">skall han låta riva loss de angripna stenarna och kasta dem på en oren plats utanför staden. </v><v n="41">Man skall skrapa hela huset invändigt och slänga den avskrapade putsen på en oren plats utanför staden. </v><v n="42">Sedan skall man ta andra stenar och sätta in på de gamlas ställe och putsa huset med ny lera.
</v><v n="43">Om möglet på huset kommer tillbaka sedan man tagit ut stenarna och sedan man skrapat huset och putsat det, </v><v n="44">skall prästen komma och se på det. Om han då finner att fläckarna har spritt sig, är det ett elakartat mögel på huset. Det är orent. </v><v n="45">Huset skall rivas och stenar, trävirke och puts föras till en oren plats utanför staden.
</v><v n="46">Den som går in i huset medan det är stängt blir oren till kvällen. </v><v n="47">Den som ligger i huset skall tvätta sina kläder och den som äter i huset likaså.
</v><v n="48">Men finner prästen när han kommer att fläckarna inte har spritt sig sedan huset blivit putsat, skall han förklara det rent. Angreppet är då hejdat. </v><v n="49">För att rena huset skall han ta två fåglar, cederträ, karmosinröd ull och isop. </v><v n="50">Den ena fågeln skall han slakta över ett lerkärl med friskt vatten. </v><v n="51">Sedan skall han ta cederträt, isopen, den karmosinröda ullen och den levande fågeln och doppa alltsammans i blodet från den slaktade fågeln och i det friska vattnet och stänka sju gånger på huset. </v><v n="52">När han renat huset med fågelns blod, det friska vattnet, den levande fågeln, cederträt, isopen och den karmosinröda ullen, </v><v n="53">skall han låta den levande fågeln flyga ut ur staden, ut i det fria. Så skall han bringa försoning åt huset, så att det blir rent.
</v><v n="54">Denna lag gäller vid varje angrepp av spetälska och vid skorv, </v><v n="55">mögel på kläder och hus, </v><v n="56">blemmor, utslag och vita fläckar, </v><v n="57">för att man skall kunna avgöra när något är orent och när det är rent. Detta är lagen om spetälska.
</v></c><c n="15">
<v n="1">Herren talade till Mose och Aron:
</v><v n="2">Säg till israeliterna: Om en man har en flytning ur lemmen, är det en oren flytning. </v><v n="3">Så här förhåller det sig med sådan orenhet genom flytning:
Så länge flytningen pågår är mannen oren, vare sig lemmen släpper fram flytningen eller är tilltäppt. I båda fallen består hans orenhet. </v><v n="4">Allt han ligger på och allt han sitter på blir orent. </v><v n="5">Den som rör vid hans bädd skall tvätta sina kläder och bada och är oren till kvällen. </v><v n="6">Den som sitter på något som mannen med flytningen suttit på skall tvätta sina kläder och bada och är oren till kvällen. </v><v n="7">Den som rör vid mannen med flytningen skall tvätta sina kläder och bada och är oren till kvällen. </v><v n="8">Om mannen med flytningen spottar på någon som är ren, skall denne tvätta sina kläder och bada och är oren till kvällen. </v><v n="9">Allt som mannen med flytningen sitter på när han rider blir orent, </v><v n="10">och den som rör vid något som befunnit sig under honom är oren till kvällen, och den som bär på något sådant skall tvätta sina kläder och bada och är oren till kvällen. </v><v n="11">Om mannen med flytningen rör vid någon utan att först skölja av händerna, skall denne tvätta sina kläder och bada och är oren till kvällen. </v><v n="12">Om mannen med flytningen rör vid ett lerkärl, skall det slås sönder. Träkärl däremot skall sköljas av.
</v><v n="13">När mannen renas efter flytningen, skall han låta det gå sju dagar medan han renas. Sedan skall han tvätta sina kläder och bada i friskt vatten. Då är han ren. </v><v n="14">Den åttonde dagen skall han ta två turturduvor eller två andra duvor och komma inför Herren, till uppenbarelsetältets ingång, och ge dem till prästen. </v><v n="15">Prästen skall offra den ena som syndoffer och den andra som brännoffer. Så skall prästen inför Herren bringa försoning åt honom för hans flytning.
</v><v n="16">Om en man har haft sädesavgång, skall han bada och är oren till kvällen. </v><v n="17">Alla klädesplagg och allt av skinn som hans säd har kommit på skall tvättas och är orent till kvällen. </v><v n="18">Om en man har samlag med en kvinna och får sädesuttömning, skall de bada och är orena till kvällen.
</v><v n="19">När en kvinna har menstruation och det kommer blod från hennes kropp, varar orenheten i sju dagar. Den som rör vid henne är oren till kvällen. </v><v n="20">Allt hon ligger på medan hon har sin menstruation blir orent, och allt hon sitter på blir orent. </v><v n="21">Den som rör vid hennes bädd skall tvätta sina kläder och bada och är oren till kvällen. </v><v n="22">Den som rör vid något hon har suttit på skall tvätta sina kläder och bada och är oren till kvällen. </v><v n="23">Om det ligger något på bädden eller där hon har suttit och någon rör vid detta, är denne oren till kvällen. </v><v n="24">Om en man har samlag med henne, blir han oren av hennes menstruation i sju dagar. Allt han ligger på blir också orent.
</v><v n="25">Om en kvinna har en blödning som varar flera dagar utan att det är hennes menstruation, eller om menstruationen varar onormalt länge, är hon oren så länge blödningen pågår, liksom hon är det vid sin menstruation. </v><v n="26">Allt hon ligger på under sin blödning blir som det hon ligger på under menstruationen, och allt hon sitter på blir orent, liksom vid menstruationen. </v><v n="27">Den som rör vid något av detta blir oren och skall tvätta sina kläder och bada och är oren till kvällen.
</v><v n="28">När kvinnan renas efter blödningen, skall hon låta det gå sju dagar. Sedan är hon ren. </v><v n="29">Den åttonde dagen skall hon ta två turturduvor eller två andra duvor och lämna dem till prästen vid ingången till uppenbarelsetältet. </v><v n="30">Prästen skall offra den ena som syndoffer och den andra som brännoffer. Så skall prästen inför Herren bringa försoning åt henne för den blödning som gjort henne oren.
</v><v n="31">Ni skall hålla israeliterna fria från orenhet, så att de inte dör genom den, genom att de orenar min boning som står mitt ibland dem.
</v><v n="32">Detta är lagen om män som har flytning eller sädesuttömning som medför orenhet, </v><v n="33">om kvinnor som har menstruation, om vem det vara må, man eller kvinna, som har en flytning och om män som har samlag med orena kvinnor.
</v></c><c n="16">
<v n="1">Herren talade till Mose sedan Arons två söner hade dött, de båda som miste livet när de trädde fram inför Herren.
</v><v n="2">Herren sade: Säg till din bror Aron att han inte när som helst får gå in bakom förhänget i helgedomen och fram till locket som täcker arken, ty då kommer han att dö när jag visar mig i molnet ovanför arkens lock.
</v><v n="3">Detta skall Aron föra med sig när han går in i helgedomen: en ungtjur till syndoffer och en bagge till brännoffer. </v><v n="4">Han skall klä sig i en helig tunika av linne och bära linnebyxor för att skyla sig, binda ett linneskärp om livet och vira en linneturban om huvudet. Detta är de heliga kläderna, och han skall bada innan han tar dem på sig. </v><v n="5">Av israeliternas menighet skall han få två getabockar till syndoffer och en bagge till brännoffer.
</v><v n="6">Aron skall offra sin syndoffertjur för att bringa försoning åt sig och åt sin familj. </v><v n="7">Sedan skall han ta de båda bockarna och ställa dem inför Herren vid ingången till uppenbarelsetältet </v><v n="8">och kasta lott om dem: en lott för Herren och en lott för Asasel. </v><v n="9">Den bock som tillfaller Herren skall Aron föra fram och offra som syndoffer. </v><v n="10">Den som tillfaller Asasel skall levande ställas inför Herren till försoning och sedan föras ut i öknen till Asasel.
</v><v n="11">Aron skall alltså offra sin syndoffertjur för att bringa försoning åt sig och åt sin familj. När han slaktat tjuren </v><v n="12">skall han ta ett fyrfat fullt med glöd från altaret inför Herren och två fulla händer med finstött, välluktande rökelse och bära in detta bakom förhänget. </v><v n="13">Där skall han lägga rökelsen på elden inför Herren, så att ett moln av rökelse döljer locket på arken med förbundstecknet, annars kommer han att dö. </v><v n="14">Han skall ta av tjurblodet och stänka med fingret framtill på arkens lock, och framför arkens lock skall han sju gånger stänka blod med fingret. </v><v n="15">Sedan skall han slakta folkets syndofferbock och bära in blodet bakom förhänget och göra med det på samma sätt som med tjurblodet: han skall stänka det ovanpå arkens lock och framför locket.
</v><v n="16">Så bringar han försoning och renar helgedomen från israeliternas orenhet och brott, från alla deras synder. Likadant skall han göra med uppenbarelsetältet som står mitt ibland dem i all deras orenhet. </v><v n="17">Ingen får befinna sig inne i uppenbarelsetältet från det han går in i helgedomen för att bringa försoning till dess han kommer ut igen.
När han har bringat försoning åt sig och sin familj och åt hela Israels församling, </v><v n="18">skall han gå ut till altaret som står inför Herren och bringa försoning åt det: han skall ta av tjurblodet och av bockblodet och stryka det på vart och ett av altarets horn </v><v n="19">och sju gånger stänka blod på altaret med fingret. Så skall han rena det från israeliternas orenhet och helga det.
</v><v n="20">När Aron har fullbordat försoningen för helgedomen, uppenbarelsetältet och altaret, skall han föra fram den levande bocken. </v><v n="21">Han skall lägga båda händerna på den levande bockens huvud och över den bekänna israeliternas alla skulder och brott, alla deras synder, och därmed lägga dem på bockens huvud. Sedan skall bocken föras ut i öknen av en man som står beredd. </v><v n="22">Bocken skall bära alla deras synder med sig ut i ödemarken och släppas lös där ute i öknen.
</v><v n="23">Aron skall därefter gå tillbaka in i uppenbarelsetältet och ta av sig linnekläderna som han satte på sig när han gick in i helgedomen; där skall han lämna dem. </v><v n="24">Han skall bada på helig plats och sätta på sig sina vanliga kläder. Därpå skall han gå ut och offra sitt eget brännoffer och folkets brännoffer och bringa försoning åt sig själv och åt folket. </v><v n="25">Fettet från syndoffret skall han bränna på altaret. </v><v n="26">Mannen som förde bocken ut till Asasel skall tvätta sina kläder och bada innan han går tillbaka in i lägret. </v><v n="27">Syndoffertjuren och syndofferbocken, vilkas blod bars in i helgedomen för att bringa försoning, skall föras utanför lägret, och deras hudar, kött och inälvor skall brännas upp. </v><v n="28">Den som bränner upp detta skall tvätta sina kläder och bada innan han går tillbaka in i lägret.
</v><v n="29">Detta skall vara en oföränderlig stadga för er: den tionde dagen i den sjunde månaden skall ni, både infödda och invandrare, späka er och inte utföra något arbete. </v><v n="30">Den dagen bringas försoning åt er, så att ni blir rena; ni skall renas inför Herren från alla era synder. </v><v n="31">Den skall vara en vilodag för er, en sabbat då ni skall späka er. Så lyder denna oföränderliga stadga.
</v><v n="32">Försoningen skall utföras av en präst, en som blivit smord och vigd till präst efter sin far. Han skall klä sig i linnekläderna, de heliga kläderna, </v><v n="33">och bringa försoning åt det allra heligaste, uppenbarelsetältet och altaret, åt prästerna och allt folket i församlingen.
</v><v n="34">Detta skall vara en oföränderlig stadga för er: en gång om året skall israeliterna få försoning för alla sina synder.
Aron gjorde som Herren hade befallt Mose.
</v></c><c n="17">
<v n="1">Herren talade till Mose:
</v><v n="2">Säg till Aron och hans söner och till alla israeliterna: Detta är vad Herren har befallt.
</v><v n="3">Om någon av israeliterna slaktar en tjur, ett lamm eller en get i eller utanför lägret </v><v n="4">utan att först föra djuret fram till uppenbarelsetältets ingång för att ge det som en offergåva åt Herren inför hans boning, skall det tillräknas honom som blodskuld. Han har utgjutit blod, den mannen skall utstötas ur sitt folk. </v><v n="5">Därför skall israeliterna föra sina offerdjur, som de hittills slaktat på öppna fältet, fram inför Herren till uppenbarelsetältets ingång, till prästen. Sedan skall de slakta dem som gemenskapsoffer åt Herren. </v><v n="6">Prästen skall stänka blodet på Herrens altare vid ingången till uppenbarelsetältet. Fettet skall han bränna till en lukt som gör Herren nöjd. </v><v n="7">De får inte längre offra sina slaktoffer åt de bockdemoner som de är otrogna med. Detta skall vara en oföränderlig stadga för dem och deras efterkommande.
</v><v n="8">Säg till dem: Om någon av israeliterna eller av invandrarna som bor hos er offrar ett brännoffer eller slaktoffer </v><v n="9">utan att först föra fram det till uppenbarelsetältets ingång för att ge det åt Herren — den mannen skall utstötas ur sitt folk. </v><v n="10">Om någon av israeliterna eller invandrarna äter något med blod i, skall jag vända mig mot den som gjort det och utstöta honom ur hans folk. </v><v n="11">Ty varje varelses liv är dess blod, och jag har gett er blodet för att ni skall stänka det på altaret och bringa försoning åt er själva. Blodet ger försoning, eftersom det är livet. </v><v n="12">Därför har jag sagt till israeliterna att ingen av dem får äta något med blod i. Inte heller en invandrare får göra det. </v><v n="13">Om någon av israeliterna eller invandrarna under jakt fäller ett djur eller en fågel som får ätas, skall han tappa ut dess blod och täcka över det med jord. </v><v n="14">Ty om varje varelses liv gäller att blodet är dess liv. Därför har jag sagt till israeliterna att de inte får äta någon varelses blod, ty varje varelses liv är dess blod; var och en som äter av det skall utstötas.
</v><v n="15">Var och en som äter ett självdött eller ihjälrivet djur, vare sig han är infödd eller invandrare, skall tvätta sina kläder och bada och är oren till kvällen; sedan är han ren. </v><v n="16">Men om han inte tvättar sina kläder och badar, drar han skuld över sig.
</v></c><c n="18">
<v n="1">Herren talade till Mose:
</v><v n="2">Säg till israeliterna: Jag är Herren, er Gud. </v><v n="3">Ni skall inte göra som man gör i Egypten, där ni en gång bodde, inte heller som man gör i Kanaan, dit jag skall föra er. Ta inte efter deras seder. </v><v n="4">Följ mina stadgar, håll mina bud och rätta er efter dem. Jag är Herren, er Gud. </v><v n="5">Håll mina bud och stadgar, ty den som gör det skall leva genom dem. Jag är Herren.
</v><v n="6">Ingen får närma sig någon som är av hans eget kött och blod för att lägra henne. Jag är Herren. </v><v n="7">Ingen får skända sin far genom att lägra sin mor; hon är din mor, du får inte lägra henne. </v><v n="8">Du får inte lägra din fars hustru; då skändar du din far. </v><v n="9">Du får inte lägra din syster, som har samma far eller mor som du, vare sig hon är född inom eller utom hemmet. </v><v n="10">Du får inte lägra din sondotter eller dotterdotter; då skändar du ditt eget kött och blod. </v><v n="11">Du får inte lägra en dotter till din fars hustru; hon tillhör din fars släkt, hon är din syster. </v><v n="12">Du får inte lägra din fars syster; hon är av din fars kött och blod. </v><v n="13">Du får inte lägra din mors syster; hon är av din mors kött och blod. </v><v n="14">Du får inte lägra din farbrors hustru; henne får du inte komma nära, hon är din faster. </v><v n="15">Du får inte lägra din svärdotter; hon är din sons hustru, henne får du inte lägra. </v><v n="16">Du får inte lägra din svägerska; då skändar du din bror. </v><v n="17">Du får inte lägra en kvinna och hennes dotter, inte heller lägra hennes sondotter eller dotterdotter; de är av samma kött och blod, det vore en skam. </v><v n="18">Du får inte ta din hustrus syster till bihustru och lägra henne under din hustrus livstid.
</v><v n="19">Du får inte närma dig en kvinna för att lägra henne när hon har menstruation och är oren. </v><v n="20">Du får inte ha samlag med hustrun till en landsman; du blir oren genom henne. </v><v n="21">Du får inte överlämna något av dina barn till Molok. Du får inte vanhelga din Guds namn; jag är Herren. </v><v n="22">Du får inte ligga med en man som man ligger med en kvinna; det är något avskyvärt. </v><v n="23">Du får inte ha könsumgänge med djur av något slag och bli oren genom det. En kvinna får inte ställa sig framför ett djur för att para sig med det; det är något vämjeligt.
</v><v n="24">Ni skall inte göra er orena genom något av detta, ty med allt detta har de folk orenat sig som jag driver undan för er. </v><v n="25">Landet blev orent, och jag straffade det för dess synder, så att det utspydde sina invånare. </v><v n="26">Men ni skall hålla mina bud och stadgar och inte göra någon av dessa vidrigheter; det gäller både infödda och invandrare. </v><v n="27">Sådana vidrigheter gjorde landets invånare före er, och då blev landet orent. </v><v n="28">Låt inte landet utspy er för att ni orenat det, så som det utspydde det folk som var före er. </v><v n="29">Var och en som gör någon av dessa vidrigheter skall utstötas ur sitt folk. </v><v n="30">Ni skall lyda mitt förbud mot att ta efter de avskyvärda seder som rådde före er; ni skall inte göra er orena genom dem. Jag är Herren, er Gud.
</v></c><c n="19">
<v n="1">Herren talade till Mose:
</v><v n="2">Säg till Israels hela menighet: Ni skall vara heliga, ty jag, Herren, er Gud, är helig. </v><v n="3">Var och en av er skall vörda sin mor och sin far och hålla mina sabbater. Jag är Herren, er Gud. </v><v n="4">Vänd er inte till avgudarna. Gjut inga gudabilder åt er. Jag är Herren, er Gud.
</v><v n="5">När ni vill offra ett gemenskapsoffer åt Herren, skall det ske så att det behagar honom. </v><v n="6">Det skall ätas samma dag ni offrar eller dagen därpå. Det som blir över till tredje dagen skall brännas upp. </v><v n="7">Om någon äter av det på tredje dagen, är det något vederstyggligt, och Herren finner inte behag i offret. </v><v n="8">Den som då äter av det drar skuld över sig, ty han har vanhelgat det som var helgat åt Herren. Han skall utstötas ur sitt folk.
</v><v n="9">När grödan bärgas i ert land, skall du inte skörda ända ut till åkerrenen, inte heller skall du samla in de sista axen av skörden. </v><v n="10">Du skall inte göra någon efterskörd i din vingård, inte heller plocka upp nerfallna druvor. Du skall lämna kvar det åt den fattige och åt invandraren. Jag är Herren, er Gud.
</v><v n="11">Ni skall inte stjäla och inte bedra eller lura varandra. </v><v n="12">Svär inte falskt vid mitt namn, då vanhelgar du din Guds namn. Jag är Herren. </v><v n="13">Du skall inte tilltvinga dig något av din nästa eller beröva honom något. Du skall inte hålla inne arbetarens lön över natten. </v><v n="14">Du skall inte förbanna en döv och inte lägga något i vägen för en blind så att han faller; du skall frukta din Gud. Jag är Herren.
</v><v n="15">Ni skall inte handla orätt när ni dömer. Du skall varken gynna den fattige eller ta parti för den rike. Rättvist skall du döma din landsman. </v><v n="16">Du skall inte gå med förtal bland dina bröder, och du skall inte stå din nästa efter livet. Jag är Herren. </v><v n="17">Du skall inte bära agg mot din landsman utan tillrättavisa honom, så att du inte för hans skull drar skuld över dig. </v><v n="18">Du skall inte ta hämnd och inte hysa vrede mot någon i ditt folk, utan du skall älska din nästa som dig själv. Jag är Herren.
</v><v n="19">Mina stadgar skall ni hålla. Du skall inte låta två djur av olika slag i din boskap para sig. Du skall inte så två slags säd i din åker. Du skall inte bära kläder som är vävda av två slags garn.
</v><v n="20">Om en man ligger med en kvinna och hon är en slavinna som är bestämd för en annan man men ännu inte har friköpts eller frigetts, skall han betala skadestånd. De skall inte dödas, ty hon var inte frigiven, </v><v n="21">men mannen skall föra fram ett skuldoffer inför Herren till uppenbarelsetältets ingång, en skuldofferbagge. </v><v n="22">Prästen skall inför Herren bringa försoning åt honom med skuldofferbaggen för den synd han har begått, och han skall få förlåtelse för den synd han har begått.
</v><v n="23">När ni kommer in i landet och planterar alla sorters fruktträd, skall ni lämna deras första frukt orörd. Under tre år skall deras frukt vara förbjuden och inte ätas, </v><v n="24">och under det fjärde året skall all deras frukt helgas åt Herren under tacksägelser. </v><v n="25">Först under det femte året skall ni äta deras frukt och får då så mycket större avkastning. Jag är Herren, er Gud.
</v><v n="26">Ni skall inte äta kött med blod i. Ni skall inte syssla med spådom och teckentydning. </v><v n="27">Ni skall inte klippa håret vid tinningarna, inte kapa av skägget </v><v n="28">och inte rista några märken på er kropp för någon som är död. Inte heller skall ni tatuera er. Jag är Herren.
</v><v n="29">Du får inte vanhelga din dotter genom att låta henne prostituera sig. Då fylls hela landet av otukt och skam. </v><v n="30">Mina sabbater skall ni hålla, och min helgedom skall ni vörda. Jag är Herren. </v><v n="31">Vänd er inte till de dödas andar, och uppsök inte spådomsandar, ty ni blir orena genom dem. Jag är Herren, er Gud. </v><v n="32">Du skall resa dig upp för ett grått huvud och hedra den gamle. Du skall frukta din Gud. Jag är Herren.
</v><v n="33">Om en invandrare slår sig ner i ert land, skall ni inte förtrycka honom. </v><v n="34">Invandraren som bor hos er skall ni behandla som en infödd. Du skall älska honom som dig själv, ni var ju själva invandrare i Egypten. Jag är Herren, er Gud.
</v><v n="35">Ni skall inte handla orätt när ni dömer om längdmått, vikt och rymdmått. </v><v n="36">Riktig våg, riktiga vikter, riktigt efamått och riktigt hinmått skall ni ha. Jag är Herren, er Gud, som har fört er ut ur Egypten. </v><v n="37">Ni skall hålla alla mina bud och stadgar och följa dem. Jag är Herren.
</v></c><c n="20">
<v n="1">Herren talade till Mose:
</v><v n="2">Säg till israeliterna: Varje israelit och varje invandrare i Israel som ger något av sina barn till Molok skall straffas med döden; folket i landet skall stena honom. </v><v n="3">Jag skall vända mig mot den mannen och utstöta honom ur hans folk. Han gav ju ett av sina barn till Molok, orenade mitt tempel och vanhelgade mitt heliga namn. </v><v n="4">Men om folket i landet skulle blunda för att en man ger något av sina barn till Molok och inte döda honom, </v><v n="5">skall jag vända mig mot både honom och hans släkt. Jag skall utstöta honom ur hans folk liksom alla som i hans efterföljd är otrogna med Molok. </v><v n="6">Och om någon vänder sig till de dödas andar och till spådomsandar och är otrogen med dem, skall jag vända mig mot den mannen och utstöta honom ur hans folk.</v><v n="7">Ni skall vara heliga och förbli heliga, ty jag är Herren, er Gud. </v><v n="8">Ni skall hålla mina bud och följa dem. Jag är Herren som helgar er.
</v><v n="9">Var och en som förbannar sin far och mor skall straffas med döden. Han har ju förbannat sin far och mor, skulden för hans död är hans egen.
</v><v n="10">Om en man begår äktenskapsbrott med en annan mans hustru, skall både äktenskapsbrytaren och äktenskapsbryterskan straffas med döden. </v><v n="11">Om en man ligger med sin fars hustru, skändar han sin far. De skall båda straffas med döden, skulden för deras död är deras egen. </v><v n="12">Om en man ligger med sin svärdotter, skall de båda straffas med döden; de har gjort något vämjeligt, skulden för deras död är deras egen. </v><v n="13">Om en man ligger med en annan man som med en kvinna, har de båda gjort något avskyvärt. De skall straffas med döden, skulden för deras död är deras egen. </v><v n="14">Om en man tar både en kvinna och hennes mor till hustru, är det en skändlighet. Man skall bränna både honom och dem; något skändligt får inte finnas bland er.
</v><v n="15">Om en man har könsumgänge med ett djur, skall han straffas med döden. Djuret skall ni också döda. </v><v n="16">Om en kvinna närmar sig ett djur och parar sig med det, skall du döda både kvinnan och djuret. De skall straffas med döden, skulden för deras död är deras egen.
</v><v n="17">Om en man tar sin syster, sin fars eller sin mors dotter, till hustru och de har umgänge med varandra, är det en skamlighet, och de skall utstötas ur sitt folk i allas åsyn. Han har lägrat sin syster, han har dragit skuld över sig. </v><v n="18">Om en man har samlag med en kvinna under hennes menstruation och blottar hennes blods källa, liksom hon själv blottar den, skall båda utstötas ur sitt folk. </v><v n="19">Du får inte lägra din mors syster eller din fars syster, ty den som gör så vanärar sitt eget kött och blod, och de drar skuld över sig. </v><v n="20">Den som ligger med sin farbrors hustru skändar sin farbror. De drar synd över sig och skall dö barnlösa. </v><v n="21">Om någon tar sin brors hustru till hustru, är det en vedervärdig handling. Han skändar sin bror, och de blir barnlösa.
</v><v n="22">Ni skall hålla alla mina bud och stadgar och följa dem. Annars utspys ni ur landet, det land som jag vill föra er till och låta er bo i. </v><v n="23">Ni skall inte ta efter sederna hos det folk som jag driver undan för er. De gjorde alla dessa skändligheter, och jag fick avsky för dem. </v><v n="24">Därför sade jag till er: Ni skall ta deras land i besittning, ty jag skall ge det åt er som er egendom, ett land som flödar av mjölk och honung. Jag är Herren, er Gud, som har avskilt er från andra folk. </v><v n="25">Och ni skall skilja mellan rena och orena djur och mellan orena och rena fåglar. Gör er inte själva till något avskyvärt genom de fyrfotadjur, fåglar eller kräldjur som jag har skilt ut som orena för er. </v><v n="26">Ni skall vara helgade åt mig, ty jag, Herren, är helig, och jag har avskilt er från andra folk för att ni skall tillhöra mig.
</v><v n="27">En man eller en kvinna som har en ande från en död eller en spådomsande i sig skall straffas med döden. Man skall stena dem, skulden för deras död är deras egen.
</v></c><c n="21">
<v n="1">Herren sade till Mose:
Säg till prästerna, Arons söner: En präst får inte ådra sig orenhet genom att röra vid en avliden släkting, </v><v n="2">om det inte är en nära anhörig: hans mor, far, son, dotter, bror </v><v n="3">eller en syster som var oskuld, som aldrig varit gift utan bott hos honom; för hennes skull får han orena sig. </v><v n="4">Han får inte ådra sig orenhet genom en gift kvinna i sin släkt så att han blir ohelig.
</v><v n="5">Prästerna får inte raka någon del av sitt huvud, inte heller klippa av skägget eller rista märken på sin kropp. </v><v n="6">De skall vara helgade åt sin Gud och får inte vanhelga sin Guds namn, ty de bär fram Herrens eldoffer, sin Guds mat, och måste därför vara heliga.
</v><v n="7">En präst får inte ta en prostituerad eller en vanärad kvinna till hustru, inte heller en kvinna som förskjutits av sin man, ty prästen är helgad åt sin Gud. </v><v n="8">Och du skall hålla honom helig, ty han bär fram din Guds mat. Han skall vara helig för dig, ty jag, Herren, som helgar er, är helig. </v><v n="9">Om dottern till en präst vanhelgar sig genom prostitution, vanhelgar hon sin far. Hon skall brännas.
</v><v n="10">Den präst som är främst bland sina ämbetsbröder och har fått smörjelseolja på sitt huvud, som är prästvigd och får iföra sig de heliga kläderna, får inte ha håret hängande och inte riva sönder sina kläder. </v><v n="11">Han får inte gå in där det finns någon död. Inte ens genom sin far eller sin mor får han bli oren. </v><v n="12">Han får inte lämna helgedomen och inte vanhelga sin Guds helgedom, ty han är vigd genom sin Guds smörjelseolja. Jag är Herren.
</v><v n="13">Han skall ta till hustru en kvinna som är orörd. </v><v n="14">En änka, en förskjuten kvinna, en vanärad eller prostituerad kvinna får han inte ta till hustru, bara en orörd kvinna ur sitt eget folk, </v><v n="15">så att han inte vanhelgar sina efterkommande i folket. Jag är Herren som helgar honom.
</v><v n="16">Herren talade till Mose:
</v><v n="17">Säg till Aron: Ingen bland dina ättlingar i kommande släktled som har ett lyte får träda fram och offra sin Guds mat. </v><v n="18">Ingen som har ett lyte får träda fram, ingen som är blind eller halt eller vanställd i ansiktet eller har någon vanskapt lem </v><v n="19">eller har brutit foten eller handen </v><v n="20">eller är puckelryggig eller dvärg eller har en vit fläck i ögat eller har skabb eller revorm eller har skadade testiklar. </v><v n="21">Om någon av prästen Arons efterkommande har ett lyte, får han inte träda fram för att offra Herrens eldoffer; har han ett lyte, får han inte träda fram för att offra sin Guds mat. </v><v n="22">Han får äta av sin Guds mat, både det högheliga och det heliga, </v><v n="23">men eftersom han har ett lyte, får han inte gå in till förhänget, inte heller träda fram till altaret, för att inte min helgedom skall vanhelgas. Jag är Herren som helgar dem.
</v><v n="24">Så talade Mose till Aron och hans söner och till alla israeliterna.
</v></c><c n="22">
<v n="1">Herren talade till Mose:
</v><v n="2">Säg till Aron och hans söner att de skall vara aktsamma om de heliga gåvor som israeliterna helgar åt mig, så att de inte vanhelgar mitt heliga namn. Jag är Herren. </v><v n="3">Säg till dem: Om någon av era ättlingar i kommande släktled medan han är oren kommer nära de heliga gåvor som israeliterna helgar åt Herren, skall han stötas bort ur min åsyn. Jag är Herren.
</v><v n="4">Om någon av Arons efterkommande har spetälska eller en flytning, får han inte äta av de heliga gåvorna förrän han blir ren. Det gäller också den som har rört vid någon som blivit oren genom en död kropp och den som har haft sädesuttömning </v><v n="5">och likaså den som har rört vid ett smådjur som man blir oren av eller vid en människa som man blir oren av, oavsett hur denna människa har blivit oren. </v><v n="6">Den som rör vid något sådant är oren till kvällen och får inte äta av de heliga gåvorna förrän han har badat. </v><v n="7">Men när solen har gått ner är han ren, och sedan får han äta av de heliga gåvorna, ty det är hans mat. </v><v n="8">Ett självdött eller ihjälrivet djur får han inte äta: han blir oren genom det. Jag är Herren. </v><v n="9">De skall hålla vad jag har ålagt dem, så att de inte drar skuld över sig genom det de äter och måste dö därför att de vanhelgar det heliga. Jag är Herren som helgar dem.
</v><v n="10">Ingen obehörig får äta av det heliga. En som tillfälligt bor hos prästen eller en daglönare får inte äta av det heliga, </v><v n="11">men om prästen köpt en slav, får denne äta av det, liksom en slav som är född i hans hus; dessa får äta av hans mat. </v><v n="12">Om dottern till en präst gifter sig med en obehörig, får hon inte längre äta av de heliga offergåvorna. </v><v n="13">Men om dottern till en präst har blivit änka eller förskjuten och inte har några barn och kommer tillbaka till sin fars hus, får hon äta av sin fars mat, liksom när hon ännu var ung. Ingen obehörig får äta av den. </v><v n="14">Om någon oavsiktligt äter av det heliga, skall han ge prästen ersättning för det heliga med tillägg av en femtedel. </v><v n="15">Prästerna får inte vanhelga de heliga gåvor som israeliterna offrar åt Herren </v><v n="16">och dra skuld och straff över dem genom att låta dem äta av deras heliga gåvor, ty jag är Herren som helgar dem.</v><v n="17">Herren talade till Mose:
</v><v n="18">Säg till Aron och hans söner och till alla israeliterna: Om någon israelit eller invandrare i Israel vill frambära ett offer, vare sig det är ett löftesoffer eller ett frivilligt offer, som de vill offra åt Herren som brännoffer, </v><v n="19">måste det, för att behaga honom, vara ett felfritt handjur från nötboskapen, fåren eller getterna. </v><v n="20">Ni får inte offra något djur med fel, ett sådant blir inte till behag.
</v><v n="21">Om någon vill offra ett gemenskapsoffer åt Herren av nötboskap eller småboskap för att uppfylla ett löfte eller som ett frivilligt offer, skall det vara felfritt för att bli till behag; det får inte vara något fel på det. </v><v n="22">Det som är blint eller brutet eller stympat eller har vårtor eller skabb eller revorm skall ni inte offra åt Herren. Sådana eldoffer skall ni inte lägga på altaret åt Herren. </v><v n="23">En tjur eller ett får med vanskapta eller förkrympta lemmar får du offra som frivilligt offer, men Herren finner inte behag i det om det ges som löftesoffer. </v><v n="24">Ett djur med klämda, krossade, avslitna eller utskurna testiklar får ni inte offra åt Herren. Ni får inte göra sådant i ert land </v><v n="25">och inte heller köpa sådana djur av utlänningar och bära fram dem som er Guds mat. De är skadade, de har ett fel, och Herren finner inte behag i er gåva.
</v><v n="26">Herren talade till Mose:
</v><v n="27">När en kalv, ett lamm eller en killing har fötts, skall den dia sin mor i sju dagar, men från den åttonde dagen är den Herren till behag som eldoffergåva. </v><v n="28">Ni får inte slakta en ko eller ett får på samma dag som dess unge. </v><v n="29">När ni vill offra ett tackoffer åt Herren, skall det ske så att det behagar honom. </v><v n="30">Det skall ätas samma dag, ni får inte lämna kvar något till nästa morgon. Jag är Herren.
</v><v n="31">Ni skall hålla mina bud och följa dem. Jag är Herren. </v><v n="32">Ni får inte vanhelga mitt heliga namn; jag skall hållas helig bland israeliterna. Jag är Herren som helgar er </v><v n="33">och som har fört er ut ur Egypten för att vara er Gud. Jag är Herren.
</v></c><c n="23">
<v n="1">Herren talade till Mose:
</v><v n="2">Säg till israeliterna: Herrens högtider som ni skall utlysa som heliga sammankomster, mina högtider, är följande:
</v><v n="3">Sex dagar får arbete utföras, men på den sjunde dagen är det sabbat, en sabbatsvila för helig sammankomst, och då får ni inte utföra något arbete. Det är en Herrens sabbat, var ni än bor.
</v><v n="4">Detta är Herrens högtider, heliga sammankomster, som ni skall utlysa på bestämda tider. </v><v n="5">I första månaden, på fjortonde dagen i månaden, mellan skymning och mörker, är det Herrens påsk. </v><v n="6">Och på femtonde dagen i samma månad firas det osyrade brödets högtid till Herrens ära. I sju dagar skall ni äta osyrat bröd. </v><v n="7">Den första dagen skall ni hålla en helig sammankomst; då får ni inte utföra några sysslor. </v><v n="8">I sju dagar skall ni offra eldoffer åt Herren, och på den sjunde dagen skall det hållas en helig sammankomst; då får ni inte utföra några sysslor.
</v><v n="9">Herren talade till Mose:
</v><v n="10">Säg till israeliterna: När ni kommer in i landet som jag skall ge er och bärgar grödan, skall ni bära den första kärven av er skörd till prästen, </v><v n="11">som skall lyfta upp den inför Herren för att ni skall behaga honom. Dagen efter sabbaten skall prästen lyfta upp kärven. </v><v n="12">Samma dag som kärven lyfts upp skall ni offra ett felfritt, årsgammalt lamm som brännoffer åt Herren. </v><v n="13">Det tillhörande matoffret skall bestå av två tiondels efa siktat mjöl, blandat med olja, som eldoffer, en lukt som gör Herren nöjd. Det tillhörande dryckesoffret skall bestå av vin, en kvarts hin. </v><v n="14">Men bröd, rostat korn och färskt korn får ni inte äta förrän denna dag, inte förrän ni burit fram gåvan till er Gud. Detta skall vara en oföränderlig stadga för er genom alla släktled, var ni än bor.
</v><v n="15">Sedan skall ni låta det gå sju fulla veckor från dagen efter sabbaten, från den dag då ni bar fram den kärve som lyfts upp till offer. </v><v n="16">Ni skall räkna femtio dagar till och med dagen efter den sjunde sabbaten. Då skall ni bära fram ett matoffer av den nya skörden till Herren. </v><v n="17">Hemifrån skall ni ta med bröd att lyftas till offer, två stycken. De skall bestå av två tiondels efa siktat mjöl och bakas med surdeg; de är en förstlingsgåva åt Herren. </v><v n="18">Förutom brödet skall ni föra fram sju felfria, årsgamla lamm, en ungtjur och två baggar. De skall offras som brännoffer åt Herren, med tillhörande matoffer och dryckesoffer, ett eldoffer, en lukt som gör Herren nöjd. </v><v n="19">Sedan skall ni offra en bock som syndoffer och två årsgamla lamm som gemenskapsoffer. </v><v n="20">Och prästen skall lyfta upp dem till ett offer inför Herren tillsammans med de första bröden av skörden och två lamm. De skall helgas åt Herren och tillhör prästen. </v><v n="21">Till samma dag skall ni utlysa en helig sammankomst. Helig skall den vara för er, då får ni inte utföra några sysslor. Detta skall vara en oföränderlig stadga för er genom alla släktled, var ni än bor.
</v><v n="22">När grödan bärgas i ert land, skall du inte skörda ända ut till åkerrenen, inte heller skall du samla in de sista axen av skörden. Du skall lämna kvar det åt den fattige och åt invandraren. Jag är Herren, er Gud.
</v><v n="23">Herren talade till Mose:
</v><v n="24">Säg till israeliterna: I sjunde månaden, på första dagen i månaden, skall det vara sabbatsvila, en minnesdag då ni stöter i horn och håller en helig sammankomst. </v><v n="25">Då får ni inte utföra några sysslor, ni skall offra eldoffer åt Herren.
</v><v n="26">Herren talade till Mose:
</v><v n="27">På tionde dagen i samma månad, den sjunde, infaller försoningsdagen. Då skall ni hålla en helig sammankomst, späka er och offra eldoffer åt Herren. </v><v n="28">Något arbete får ni inte utföra på den dagen, ty det är en försoningsdag som skall bringa försoning åt er inför Herren, er Gud. </v><v n="29">Var och en som inte späker sig på den dagen skall utstötas ur sitt folk. </v><v n="30">Och var och en som utför arbete på den dagen skall jag utrensa ur hans folk. </v><v n="31">Ni får inte utföra något arbete. Detta skall vara en oföränderlig stadga för er genom alla släktled, var ni än bor. </v><v n="32">Det skall vara en vilodag för er, en sabbat då ni skall späka er. Från kvällen den nionde dagen i månaden till nästa kväll skall ni hålla denna sabbat.
</v><v n="33">Herren talade till Mose:
</v><v n="34">Säg till israeliterna: På femtonde dagen i samma månad, den sjunde, infaller Herrens lövhyddefest, som varar i en vecka. </v><v n="35">Den första dagen är det en helig sammankomst, då får ni inte utföra några sysslor. </v><v n="36">Under sju dagar skall ni offra eldoffer åt Herren, och på den åttonde dagen skall ni hålla en helig sammankomst och offra eldoffer åt Herren. Då är det en högtidssamling, och ni får inte utföra några sysslor.
</v><v n="37">Dessa är Herrens högtider, som ni skall utlysa som heliga sammankomster, då ni skall offra eldoffer åt Herren, brännoffer och matoffer, slaktoffer och dryckesoffer, varje dag det som är bestämt. </v><v n="38">Därtill kommer Herrens sabbater och era övriga gåvor och alla era löftesoffer och alla frivilliga offer som ni ger åt Herren.
</v><v n="39">På femtonde dagen i sjunde månaden, när ni bärgat vad landet gett, skall ni alltså fira Herrens högtid, som varar i en vecka. Den första dagen är det sabbatsvila och den åttonde dagen är det också sabbatsvila. </v><v n="40">Och på den första dagen skall ni ta frukter av era finaste träd, palmblad, lummiga grenar och pilkvistar och hålla en glädjefest inför Herren, er Gud, under sju dagar. </v><v n="41">Ni skall fira denna högtid som en Herrens högtid en vecka varje år. Detta skall vara en oföränderlig stadga för er genom alla släktled. I sjunde månaden skall ni fira den. </v><v n="42">Då skall ni bo i lövhyddor under en vecka. Alla infödda israeliter skall bo i lövhyddor, </v><v n="43">för att era efterkommande skall veta att jag lät israeliterna bo i lövhyddor när jag förde dem ut ur Egypten. Jag är Herren, er Gud.
</v><v n="44">Så talade Mose till israeliterna om Herrens högtider.
</v></c><c n="24">
<v n="1">Herren talade till Mose:
</v><v n="2">Befall israeliterna att skaffa dig ren olja av stötta oliver till lampstället, så att lamporna kan sättas upp varje dag. </v><v n="3">Utanför förhänget framför förbundstecknet i uppenbarelsetältet skall Aron se till att lamporna ständigt brinner natten igenom inför Herren. Detta skall vara en oföränderlig stadga för er genom alla släktled. </v><v n="4">Han skall alltid hålla lamporna på lampstället av rent guld brinnande inför Herren.
</v><v n="5">Du skall ta siktat mjöl och baka tolv kakor; varje kaka skall bestå av två tiondels efa siktat mjöl. </v><v n="6">Dem skall du lägga i två staplar med sex i varje på bordet av rent guld inför Herren. </v><v n="7">Vid varje stapel skall du lägga ren rökelse, som i stället för bröd är deloffret, ett eldoffer åt Herren. </v><v n="8">Varje sabbatsdag skall man alltid lägga fram bröden inför Herren. Det skall vara en evig förpliktelse för israeliterna. </v><v n="9">De tillfaller Aron och hans söner som skall äta dem på helig plats, ty de är något högheligt. De skall för all framtid vara hans andel av Herrens eldoffer.</v><v n="10">Bland israeliterna fanns en man som hade en israelitisk mor men vars far var egypter. I lägret kom han i strid med en israelitisk man, </v><v n="11">och sonen till den israelitiska kvinnan smädade Namnet och förbannade det. Man förde honom till Mose. Hans mor hette Shelomit, dotter till Divri av Dans stam. </v><v n="12">De satte mannen i förvar i väntan på ett besked från Herren.
</v><v n="13">Herren talade till Mose:
</v><v n="14">Mannen som förbannat skall föras utanför lägret. Alla som har hört orden skall lägga händerna på hans huvud, och hela menigheten skall stena honom.
</v><v n="15">Och du skall säga till israeliterna: Var och en som förbannar sin Gud drar skuld över sig. </v><v n="16">Var och en som smädar Herrens namn skall straffas med döden, hela menigheten skall stena honom. Den som smädar Namnet, han må vara invandrare eller infödd, skall dödas.
</v><v n="17">Slår någon ihjäl en människa, skall han straffas med döden. </v><v n="18">Den som slår ihjäl ett djur skall ersätta det: liv för liv. </v><v n="19">Skadar någon sin nästa, skall man göra med honom som han har gjort: </v><v n="20">bruten lem för bruten lem, öga för öga, tand för tand. Samma skada som han har vållat en annan skall tillfogas honom själv. </v><v n="21">Den som slår ihjäl ett djur skall ersätta det, men den som slår ihjäl en människa skall själv dödas. </v><v n="22">En och samma lag gäller för er alla, för invandraren som för den infödde, ty jag är Herren, er Gud.
</v><v n="23">Mose sade detta till israeliterna, och mannen som förbannat förde de utanför lägret och stenade. Israeliterna gjorde som Herren hade befallt Mose.
</v></c><c n="25">
<v n="1">Herren talade till Mose på Sinaiberget:
</v><v n="2">Säg till israeliterna: När ni kommer in i landet som jag ger er, skall landet fira Herrens sabbat. </v><v n="3">I sex år skall du beså din åker, och i sex år skall du beskära dina vinstockar och bärga skörden. </v><v n="4">Men det sjunde året skall landet ha en sabbatsvila, en Herrens sabbat. Då skall du inte beså din åker och inte beskära dina vinstockar. </v><v n="5">Vad som växer upp av spillsäden efter skörden skall du inte skörda, och de druvor som växer på dina obeskurna vinstockar skall du inte plocka. Det skall vara ett år av sabbatsvila för landet. </v><v n="6">Vad landet självt kan frambringa under denna sabbat skall vara mat åt dig, din slav och slavinna, din daglönare och den som tillfälligt bor hos dig, alla som är hos dig. </v><v n="7">Din boskap och de vilda djuren i ditt land skall också äta av vad landet kan ge.</v><v n="8">Du skall låta det gå sju sabbatsår, sju gånger sju år, så att tiden för de sju sabbatsåren blir fyrtionio år. </v><v n="9">I sjunde månaden, den tionde dagen i månaden, skall du låta hornen ljuda. På försoningsdagen skall ni stöta i horn i hela ert land, </v><v n="10">och ni skall helga det femtionde året och utropa frihet åt alla invånare i landet. Det skall vara ett friår för er: var och en skall få tillbaka sin egendom och få komma tillbaka till sin släkt. </v><v n="11">Detta femtionde år skall vara ett friår för er. Då skall ni inte så något, och vad som växer upp av spillsäden skall ni inte skörda, och druvor från de obeskurna vinstockarna skall ni inte plocka. </v><v n="12">Ty det är ett friår, det skall ni hålla heligt. Ni skall få er mat av det marken kan ge.
</v><v n="13">Under friåret skall var och en få tillbaka sin egendom. </v><v n="14">Om du säljer åt din landsman eller köper av honom, skall du inte göra något orätt. </v><v n="15">Du skall betala din landsman efter det antal år som gått sedan friåret, och han skall sätta priset efter det antal år du kan bärga skörden. </v><v n="16">Ju fler år desto högre pris skall du betala och ju färre år desto lägre pris, ty det är ett visst antal grödor han säljer åt dig. </v><v n="17">Ni skall inte göra orätt mot varandra; du skall frukta din Gud, ty jag är Herren, er Gud. </v><v n="18">Ni skall hålla mina bud, och mina stadgar skall ni följa och rätta er efter, då lever ni trygga i landet. </v><v n="19">Landet skall ge sin frukt; ni skall äta er mätta och leva trygga där. </v><v n="20">Och om ni undrar vad ni skall äta under det sjunde året, då ni inte får så eller skörda, </v><v n="21">skall ni veta att jag låter min välsignelse komma över er under det sjätte året, så att det blir gröda för tre år. </v><v n="22">Ännu när ni sår under det åttonde året kan ni äta av den gamla skörden. Ända till dess att det nionde årets gröda har bärgats kan ni äta av den gamla skörden.</v><v n="23">Jord får inte säljas för all framtid, ty landet är mitt och ni är främlingar och gäster hos mig. </v><v n="24">För all jord som blir er måste ni medge återköp. </v><v n="25">Om din broder kommer på obestånd och måste sälja av sin egendom, skall hans närmaste skyldeman lösa in det sålda. </v><v n="26">Om någon saknar skyldeman, men själv får råd att lösa in det sålda, </v><v n="27">skall han räkna efter hur många år som gått efter försäljningen och betala köparen för de återstående. Så skall han få tillbaka sin egendom. </v><v n="28">Men om han inte har råd, skall det sålda förbli i köparens ägo till friåret. Då skall det frånträdas och han skall få tillbaka sin egendom.
</v><v n="29">Om någon säljer ett bostadshus i en stad med murar, skall han ha rätt att köpa tillbaka det inom ett år. Inlösningsrätten är alltså tidsbegränsad. </v><v n="30">Om det inte blir inlöst inom ett år skall huset, om det ligger i en muromgärdad stad, förbli köparens och hans efterkommandes egendom för all framtid och inte frånträdas under friåret.
</v><v n="31">Men hus i byar som inte omges av murar skall betraktas som åkermark: de kan köpas tillbaka eller frånträds under friåret. </v><v n="32">I fråga om leviternas städer, dvs. husen i deras städer, har leviterna en inlösningsrätt som gäller för all framtid, </v><v n="33">vare sig en levit köper tillbaka sitt hus eller det hus han sålt i sin stad frånträds under friåret, ty leviterna har, i motsats till övriga israeliter, ingen annan egendom än husen i sina städer. </v><v n="34">Ett fält utanför deras städer som är betesmark får inte säljas, ty det är deras egendom för all framtid.
</v><v n="35">Om din broder kommer på obestånd och inte längre kan försörja sig, skall du ta dig an honom som man gör med en invandrare eller en tillfälligt bosatt och låta honom bo hos dig. </v><v n="36">Du får inte ta ränta av honom eller kräva mer tillbaka, ty du skall frukta din Gud och låta din broder bo hos dig. </v><v n="37">Låna inte ut dina pengar åt honom mot ränta, och lämna honom inte av dina livsmedel för att kräva mer tillbaka. </v><v n="38">Jag är Herren, er Gud, som har fört er ut ur Egypten för att ge er Kanaan och vara er Gud.
</v><v n="39">Om din broder kommer på obestånd och måste sälja sig till dig, får du inte behandla honom som slav. </v><v n="40">Han skall arbeta hos dig som en daglönare eller en tillfälligt bosatt fram till friåret. </v><v n="41">Då får han lämna dig, han själv och hans barn med honom, och han får återvända till sin släkt och sina fäders egendom. </v><v n="42">Ty de är mina slavar som jag har fört ut ur Egypten, de skall inte säljas som vanliga slavar säljs. </v><v n="43">Du skall inte behandla honom hårt, du skall frukta din Gud. </v><v n="44">Vill du ha en slav eller slavinna, kan du köpa sådana av folken omkring dig. </v><v n="45">Ni får också köpa barn till invandrare som är tillfälligt bosatta hos er och sådana i deras familjer som föds i landet. De förblir er egendom, </v><v n="46">och dem kan ni lämna i arv åt era barn som deras egendom; dem kan ni hålla som slavar för all framtid. Men bland era bröder, israeliterna, skall ingen behandla en annan hårt.
</v><v n="47">Om en invandrare eller tillfälligt bosatt hos dig uppnår välstånd men din broder kommer på obestånd och måste sälja sig till invandraren eller den tillfälligt bosatte eller någon som härstammar från en invandrare, </v><v n="48">skall han kunna friköpas sedan han sålt sig. En av hans bröder skall friköpa honom, </v><v n="49">eller hans farbror eller hans kusin eller någon annan nära släkting eller han själv om han får råd till det. </v><v n="50">Då skall han och den som köpte honom räkna ut tiden från det år då han sålde sig och till friåret. Priset skall anpassas efter antalet år och beräknas efter en daglönares arbete. </v><v n="51">Om många år är kvar, skall han köpa sig fri genom att betala motsvarande del av summan, </v><v n="52">och om bara några år är kvar till friåret, skall han betala en summa beräknad efter antalet år. </v><v n="53">Han skall vara som en daglönare, anställd år för år, och du skall se till att han inte behandlas hårt. </v><v n="54">Och om han inte blir friköpt på detta sätt, blir han fri under friåret, han själv och hans barn med honom. </v><v n="55">Ty israeliterna är mina slavar och tillhör mig, de är mina slavar som jag har fört ut ur Egypten. Jag är Herren, er Gud.
</v></c><c n="26">
<v n="1">Ni skall inte göra er några avgudar, inte resa stoder av trä eller sten, och inte heller får ni sätta upp någon bildsten i ert land för att tillbe vid den, ty jag är Herren, er Gud. </v><v n="2">Mina sabbater skall ni hålla och min helgedom skall ni vörda. Jag är Herren.
</v><v n="3">Om ni följer mina stadgar och håller mina bud och rättar er efter dem, </v><v n="4">skall jag ge er regn i rätt tid. Då ger jorden sin gröda och träden på fälten bär sin frukt. </v><v n="5">Trösktiden varar fram till vinskörden och vinskörden fram till såningstiden. Ni kan äta er mätta på ert bröd och leva trygga i landet.
</v><v n="6">Jag skall låta fred råda i landet, så att ni kan gå till vila utan att något skrämmer er. Jag skall göra slut på alla rovdjur i landet, och inga svärd skall härja i ert land. </v><v n="7">Ni skall jaga era fiender på flykten, och de skall falla för era svärd; </v><v n="8">fem av er skall jaga hundra, hundra av er jaga tio tusen, och fienderna skall falla för era svärd.
</v><v n="9">Jag skall ta mig an er och göra er fruktsamma och talrika; jag skall upprätthålla mitt förbund med er. </v><v n="10">Ni kommer att kunna äta av den gamla skörden, ja, ni blir tvungna att kasta bort den för att få plats för den nya.
</v><v n="11">Jag skall slå upp min boning bland er och aldrig känna avsky för er. </v><v n="12">Jag skall vandra mitt ibland er och vara er Gud, och ni skall vara mitt folk. </v><v n="13">Jag är Herren, er Gud, som förde er ut ur Egypten för att ni inte skulle vara slavar längre. Det var jag som bröt sönder ert ok och lät er gå med högburet huvud.
</v><v n="14">Men om ni inte lyssnar till mig och inte handlar efter alla dessa bud, </v><v n="15">om ni förkastar mina stadgar och känner sådan avsky för mina befallningar att ni inte handlar efter mina bud utan bryter förbundet med mig, </v><v n="16">då skall jag i min tur göra detta mot er: jag skall slå er med fasa, med sjukdom och feber som får er blick att slockna och ert livsmod att vissna. Förgäves skall ni så er säd; era fiender kommer att äta den. </v><v n="17">Jag skall vända mig mot er, och ni kommer att besegras av era fiender. Era motståndare får makten över er, och ni kommer att fly, fast ingen förföljer er.
</v><v n="18">Och om ni trots detta inte lyssnar till mig, skall jag straffa er sjufalt värre för era synder </v><v n="19">och kväsa ert stora övermod. Jag skall låta er himmel bli som järn och marken under er som koppar, </v><v n="20">så att allt ert slit blir förgäves: jorden ger ingen gröda och träden på fälten bär ingen frukt.
</v><v n="21">Om ni ändå avvisar mig och inte vill lyssna till mig, skall jag slå er sjufalt värre, så som era synder förtjänar. </v><v n="22">Jag skall släppa lös vilddjuren mot er. De skall ta barnen ifrån er, utrota er boskap och minska ert antal så att vägarna ligger folktomma.
</v><v n="23">Om ni trots detta inte låter varna er utan avvisar mig, </v><v n="24">skall jag i min tur avvisa er: jag skall slå er sjufalt värre för era synder. </v><v n="25">Jag skall låta ett hämndens svärd komma över er, som hämnd för ert förbundsbrott. När ni samlas i städerna skall jag sända in pest bland er, och ni kommer att vara utlämnade åt fienden. </v><v n="26">Jag skall förstöra era brödförråd, och ert bröd kommer att kunna bakas i en enda ugn av tio kvinnor; det skall vägas upp åt er, och ni skall äta men inte bli mätta.
</v><v n="27">Om ni trots detta inte lyssnar till mig utan avvisar mig, </v><v n="28">kommer jag i min tur att avvisa er i vredesmod och straffa er sjufalt värre för era synder. </v><v n="29">Ni skall bli tvungna att äta era söners och döttrars kött. </v><v n="30">Jag skall ödelägga era offerplatser, riva era rökelsealtaren och kasta era ruttnande lik på era ruttna avgudapålar, och jag kommer att känna avsky för er. </v><v n="31">Jag skall lägga era städer i ruiner, föröda era helgedomar och vända mig bort från den blidkande lukten av era offer. </v><v n="32">Ja, jag skall själv lägga landet öde, och era fiender, som slår sig ner där, kommer att bäva. </v><v n="33">Jag skall skingra er bland folken och förfölja er med draget svärd. Landet skall läggas öde och era städer bli ruiner. </v><v n="34">Då skall landet få gottgörelse för sina sabbater, så länge det ligger öde och ni är i era fienders land. Då skall landet ha sabbatsvila och ta igen sina uteblivna sabbater. </v><v n="35">Hela den tid landet ligger öde skall det ha sabbat och få den vila det inte fick under era sabbater, då ni bodde där. </v><v n="36">De av er som överlever och bor i fiendeland, dem skall jag göra så harhjärtade att de tar till flykten för ett prasslande löv och flyr som om de flydde för svärd och faller, fast de inte är förföljda. </v><v n="37">De skall stupa som för svärd, den ene över den andre, fast de inte är förföljda. Ni kommer inte att kunna hålla stånd mot era fiender. </v><v n="38">Ni skall gå under bland folken, och era fienders land skall uppsluka er. </v><v n="39">De av er som överlever skall tyna bort i fiendeland för sina egna synders skull, men också för att deras fäder har syndat skall de tyna bort som de.
</v><v n="40">Då skall de bekänna sina egna synder och sina fäders synder, att de handlade trolöst mot mig, ja, att de avvisade mig, </v><v n="41">så att jag i min tur avvisade dem och lät dem komma till sina fienders land. Då skall deras förstockelse upphöra och de skall ödmjuka sig och sona sitt brott, </v><v n="42">och då skall jag minnas mitt förbund med Jakob, ja, mitt förbund med Isak och mitt förbund med Abraham skall jag minnas, och landet skall jag minnas. </v><v n="43">Men landet måste överges av dem och få gottgörelse för sina sabbater genom att ligga öde och slippa dem. De skall sona sitt brott, eftersom de har förkastat mina stadgar och avskytt mina befallningar. </v><v n="44">Trots detta skall jag, medan de är i sina fienders land, inte förkasta dem eller känna avsky för dem, så att jag gör slut på dem och bryter mitt förbund med dem, ty jag är Herren, deras Gud. </v><v n="45">Till deras fördel skall jag minnas förbundet med deras förfäder, som jag förde ut ur Egypten i folkens åsyn för att jag skulle vara deras Gud. Jag är Herren.
</v><v n="46">Dessa är de bud, stadgar och lagar för förbundet mellan Herren och israeliterna som Herren gav på Sinaiberget och som förmedlades av Mose.
</v></c><c n="27">
<v n="1">Herren talade till Mose:
</v><v n="2">Säg till israeliterna: Om någon skall uppfylla ett högtidligt löfte till Herren, som medför värdering av människor, </v><v n="3">är värdet för en man mellan tjugo och sextio år 50 siklar silver efter tempelvikt. </v><v n="4">Gäller det en kvinna, är värdet 30 siklar. </v><v n="5">Gäller det någon som är mellan fem och tjugo år, är värdet för en man 20 siklar och för en kvinna 10 siklar. </v><v n="6">Gäller det någon som är mellan en månad och fem år, är värdet för en pojke 5 siklar och för en flicka 3 siklar silver. </v><v n="7">Gäller det någon som är sextio år eller däröver, är värdet för en man 15 siklar och för en kvinna 10 siklar. </v><v n="8">Om någon är så fattig att han inte kan betala fulla värdet, skall man ställa honom inför prästen, som bestämmer vad han skall betala. Prästen skall bestämma värdet efter betalningsförmågan hos den som avlagt löftet.
</v><v n="9">Gäller det sådana djur som kan ges som offer åt Herren, skall varje djur man ger till Herren vara heligt. </v><v n="10">Man får inte ersätta det eller byta ut det, bättre mot sämre eller sämre mot bättre. Men om man byter ut det, skall både det första djuret och det som lämnas i utbyte vara heligt. </v><v n="11">Gäller det däremot ett orent djur som inte kan offras åt Herren, skall man ställa djuret inför prästen, </v><v n="12">och prästen skall bestämma dess värde allt efter hur bra eller dåligt det är. Prästens värdering skall gälla. </v><v n="13">Men om man vill friköpa djuret, skall värdet ökas med en femtedel.
</v><v n="14">Om någon vill helga sitt hus åt Herren, skall prästen bestämma dess värde allt efter hur bra eller dåligt det är. Prästens värdering skall stå fast. </v><v n="15">Men om den som har helgat sitt hus vill köpa tillbaka det, skall värdet ökas med en femtedel. Då blir det hans.
</v><v n="16">Om någon vill helga en av sina ärvda åkrar åt Herren, skall värdet bestämmas efter hur mycket utsäde som kan sås på den: en homer korn skall svara mot 50 siklar silver. </v><v n="17">Om han helgar sin åker redan under friåret, skall den behålla sitt fastställda värde. </v><v n="18">Men om han helgar sin åker efter friåret, skall prästen beräkna värdet efter det antal år som återstår till nästa friår: värdet minskas i förhållande till detta. </v><v n="19">Om den som har helgat åkern vill köpa tillbaka den, skall värdet ökas med en femtedel. Då återgår den till honom. </v><v n="20">Om han inte köper tillbaka åkern utan den säljs till en annan, får den sedan inte återköpas. </v><v n="21">När åkern frånträds under friåret, skall den vara helgad åt Herren, liksom en åker som vigts åt Herren; den blir prästens egendom.
</v><v n="22">Om någon vill helga åt Herren en åker som han har köpt, en som inte tillhör hans ärvda egendom, </v><v n="23">skall prästen räkna ut värdet efter den tid som återstår till nästa friår, och mannen skall betala pengarna samma dag; de är helgade åt Herren. </v><v n="24">Under friåret skall åkern återgå till den som sålde den, den hör ju till hans ärvda jord. </v><v n="25">All värdering skall ske efter tempelvikt, dvs. 20 gera per sikel.
</v><v n="26">Det som är förstfött bland boskapen och som tillhör Herren redan genom att vara förstfött får ingen helga. Vare sig det är en oxe eller ett får tillhör det Herren. </v><v n="27">Gäller det ett orent djur skall det friköpas efter fastställt värde med tillägg av en femtedel. Om det inte friköps, skall det säljas efter fastställt värde. </v><v n="28">Gäller det något som är förverkat till Herren, något som en man vigt åt Herren av sin egendom, vare sig det är en människa eller ett boskapsdjur eller en ärvd åker — inget av detta får säljas eller friköpas. Allt som har förverkats till Herren är högheligt och tillhör Herren. </v><v n="29">Man får inte friköpa en människa som har förverkats till Herren; hon måste dödas.
</v><v n="30">Tiondet av jorden, både jordens gröda och trädens frukt, tillhör Herren, det är helgat åt Herren. </v><v n="31">Om någon vill köpa tillbaka något av sitt tionde, skall han lägga till en femtedel av värdet. </v><v n="32">Gäller det tionde av nötboskap eller får, allt som vallas av herdar, skall vart tionde djur vara helgat åt Herren. </v><v n="33">Man får inte undersöka om det är bra eller dåligt, och man får inte byta ut det. Men om man byter ut det, skall både det första djuret och det som lämnas i utbyte vara heligt. Det får inte köpas tillbaka.
</v><v n="34">Dessa är de bud som Herren gav israeliterna på Sinaiberget genom Mose.
</v></c></b><b n="4 Mosebok">
<c n="1">
<v n="1">Herren talade till Mose i uppenbarelsetältet i Sinaiöknen den första dagen i andra månaden, året efter det att israeliterna hade lämnat Egypten. Han sade:
</v><v n="2">Räkna hela den israelitiska menigheten, släkt för släkt och familj för familj, med varje namn för sig, alla av manligt kön, person för person. </v><v n="3">Du och Aron skall mönstra alla vapenföra israeliter från tjugo års ålder och uppåt, häravdelning för häravdelning. </v><v n="4">En man från varje stam skall hjälpa er, en som är överhuvud för sin familj. </v><v n="5">Detta är namnen på de män som skall bistå er: från Rubens stam Elisur, Shedeurs son, </v><v n="6">från Simons Shelumiel, Surishaddajs son, </v><v n="7">från Judas Nachshon, Amminadavs son, </v><v n="8">från Isaskars Netanel, Suars son, </v><v n="9">från Sebulons Eliav, Helons son, </v><v n="10">från Josefs söners stammar dels Elishama, Ammihuds son, från Efraims stam, dels Gamliel, Pedasurs son, från Manasses, </v><v n="11">från Benjamins stam Avidan, Gidonis son, </v><v n="12">från Dans Achieser, Ammishaddajs son, </v><v n="13">från Ashers Pagiel, Okrans son, </v><v n="14">från Gads Eljasaf, Deguels son, </v><v n="15">och från Naftalis Achira, Enans son. </v><v n="16">Detta är de män i menigheten som blivit utvalda; de skall vara hövdingar över sina fädernestammar och överhuvuden för Israels ätter.
</v><v n="17">Mose och Aron tog dessa namngivna män till hjälp </v><v n="18">och samlade hela menigheten den första dagen i andra månaden. Folket infördes i rullorna, släkt för släkt och familj för familj, med varje namn för sig, person för person, från tjugo års ålder och uppåt, </v><v n="19">så som Herren hade befallt Mose. Så mönstrade han dem i Sinaiöknen.
</v><v n="20">Av Rubens, Israels förstföddes, ättlingar förtecknades, släkt för släkt och familj för familj, med varje namn för sig, person för person, alla av manligt kön, samtliga vapenföra från tjugo års ålder och uppåt. </v><v n="21">De mönstrade av Rubens stam var 46 500 man.
</v><v n="22">Av Simons ättlingar förtecknades, släkt för släkt och familj för familj, med varje namn för sig, person för person, alla av manligt kön, samtliga vapenföra från tjugo års ålder och uppåt. </v><v n="23">De mönstrade av Simons stam var 59 300 man.
</v><v n="24">Av Gads ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. </v><v n="25">De mönstrade av Gads stam var 45 650 man.
</v><v n="26">Av Judas ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. </v><v n="27">De mönstrade av Judas stam var 74 600 man.
</v><v n="28">Av Isaskars ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. </v><v n="29">De mönstrade av Isaskars stam var 54 400 man.
</v><v n="30">Av Sebulons ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. </v><v n="31">De mönstrade av Sebulons stam var 57 400 man.
</v><v n="32">Av Josefs ättlingar: Av Efraims ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. </v><v n="33">De mönstrade av Efraims stam var 40 500 man. </v><v n="34">Av Manasses ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. </v><v n="35">De mönstrade av Manasses stam var 32 200 man.
</v><v n="36">Av Benjamins ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. </v><v n="37">De mönstrade av Benjamins stam var 35 400 man.
</v><v n="38">Av Dans ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. </v><v n="39">De mönstrade av Dans stam var 62 700 man.
</v><v n="40">Av Ashers ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. </v><v n="41">De mönstrade av Ashers stam var 41 500 man.
</v><v n="42">Av Naftalis ättlingar förtecknades, släkt för släkt och familj för familj, med varje namn för sig, samtliga vapenföra från tjugo års ålder och uppåt. </v><v n="43">De mönstrade av Naftalis stam var 53 400 man.
</v><v n="44">Detta var de som blev mönstrade; de mönstrades av Mose och Aron och Israels hövdingar, som var tolv män, en från varje fädernestam. </v><v n="45">Så mönstrades israeliterna familj för familj, alla vapenföra i Israel från tjugo års ålder och uppåt. </v><v n="46">De mönstrade var sammanlagt 603 550 man. </v><v n="47">Men leviternas fädernestam blev inte mönstrad med de andra.</v><v n="48">Herren talade till Mose:
</v><v n="49">Levis stam skall du inte mönstra och räkna tillsammans med de övriga israeliterna. </v><v n="50">Du skall i stället ge leviterna i uppdrag att ansvara för förbundstecknets boning med hela dess utrustning och alla tillbehör. De skall bära boningen och alla dess redskap, de skall ha vård om den, och de skall ha sitt läger runt omkring den. </v><v n="51">Vid uppbrott är det leviterna som skall ta ner boningen, och vid nästa lägerplats skall de sätta upp den igen. Om någon obehörig kommer den nära skall han dödas. </v><v n="52">När israeliterna slår läger skall varje man hålla sig till sitt läger och sin fana, häravdelning för häravdelning. </v><v n="53">Men leviterna skall ha sitt läger runt förbundstecknets boning, så att inte vreden drabbar den israelitiska menigheten. Leviterna skall sköta uppgifterna vid förbundstecknets boning.
</v><v n="54">Israeliterna gjorde så. De gjorde allting så som Herren hade befallt Mose.
</v></c><c n="2">
<v n="1">Herren talade till Mose och Aron:
</v><v n="2">Israeliterna skall slå läger var och en under sin fana, vid sina familjers fälttecken. De skall slå läger runt omkring uppenbarelsetältet men ett stycke därifrån.
</v><v n="3">På framsidan, åt öster, skall Judas här ha sitt läger, ordnad i avdelningar. Nachshon, Amminadavs son, är hövding över Judas män, </v><v n="4">de 74 600 som mönstrats i hans avdelning. </v><v n="5">Intill honom skall dels Isaskars stam ha sitt läger med Netanel, Suars son, som hövding över Isaskars män, </v><v n="6">de 54 400 som mönstrats i hans avdelning, </v><v n="7">dels Sebulons stam med Eliav, Helons son, som hövding över Sebulons män, </v><v n="8">de 57 400 som mönstrats i hans avdelning. </v><v n="9">De mönstrade i Judas läger är sammanlagt 186 400 man, ordnade i avdelningar. Vid uppbrott skall de inta den första platsen.
</v><v n="10">Rubens här skall ha sitt läger på den södra sidan, ordnad i avdelningar. Elisur, Shedeurs son, är hövding över Rubens män, </v><v n="11">de 46 500 som mönstrats i hans avdelning. </v><v n="12">Intill honom skall dels Simons stam ha sitt läger med Shelumiel, Surishaddajs son, som hövding över Simons män, </v><v n="13">de 59 300 som mönstrats i hans avdelning, </v><v n="14">dels Gads stam med Eljasaf, Deguels son, som hövding över Gads män, </v><v n="15">de 45 650 som mönstrats i hans avdelning. </v><v n="16">De mönstrade i Rubens läger är sammanlagt 151 450 man, ordnade i avdelningar. Vid uppbrott skall de inta den andra platsen.
</v><v n="17">Vid uppbrott skall uppenbarelsetältet och leviternas läger inta platsen i mitten, mellan de övriga lägren. Alla skall bryta upp i den ordning de varit lägrade, var och en på sin bestämda plats och under sin fana.
</v><v n="18">Efraims här, ordnad i avdelningar, skall ha sitt läger på den västra sidan. Elishama, Ammihuds son, är hövding över Efraims män, </v><v n="19">de 40 500 som mönstrats i hans avdelning. </v><v n="20">Intill honom dels Manasses stam med Gamliel, Pedasurs son, som hövding över Manasses män, </v><v n="21">de 32 200 som mönstrats i hans avdelning, </v><v n="22">dels Benjamins stam med Avidan, Gidonis son, som hövding över Benjamins män, </v><v n="23">de 35 400 som mönstrats i hans avdelning. </v><v n="24">De mönstrade i Efraims läger är sammanlagt 108 100 man, ordnade i avdelningar. Vid uppbrott skall de inta den tredje platsen.
</v><v n="25">Dans här skall ha sitt läger på den norra sidan, ordnad i avdelningar. Achieser, Ammishaddajs son, är hövding över Dans män, </v><v n="26">de 62 700 som mönstrats i hans avdelning. </v><v n="27">Intill honom skall dels Ashers stam ha sitt läger med Pagiel, Okrans son, som hövding över Ashers män, </v><v n="28">de 41 500 som mönstrats i hans avdelning, </v><v n="29">dels Naftalis stam med Achira, Enans son, som hövding över Naftalis män, </v><v n="30">de 53 400 som mönstrats i hans avdelning. </v><v n="31">De mönstrade i Dans läger är sammanlagt 157 600 man. Vid uppbrott skall de inta den sista platsen, under sin fana.
</v><v n="32">Detta var de israeliter som blev mönstrade, familj för familj. De mönstrade i samtliga läger var sammanlagt 603 550 man, ordnade i häravdelningar. </v><v n="33">Leviterna blev inte mönstrade tillsammans med de övriga israeliterna, ty så hade Herren befallt Mose.
</v><v n="34">Israeliterna gjorde så. De gjorde allting så som Herren hade befallt Mose: så slog de läger under sina fanor, och så bröt de upp, var och en med sin släkt och sin familj.
</v></c><c n="3">
<v n="1">Detta var Arons och Moses släkt vid den tid då Herren talade med Mose på Sinaiberget: </v><v n="2">Arons söner hette Nadav, den förstfödde, och Avihu, Elasar och Itamar. </v><v n="3">Så hette Arons söner, de smorda prästerna, som hade vigts till prästämbetet. </v><v n="4">Men Nadav och Avihu föll döda ner inför Herren när de bar fram otillåten eld inför honom i Sinaiöknen, och de hade inga söner. Därför kom bara Elasar och Itamar att vara präster under sin far Aron.
</v><v n="5">Herren talade till Mose:
</v><v n="6">För hit Levis stam och låt dem ställa sig inför prästen Aron för att bli hans tjänare. </v><v n="7">De skall utföra uppgifter för hans och hela menighetens räkning utanför uppenbarelsetältet, då de gör tjänst vid boningen. </v><v n="8">De skall sköta uppenbarelsetältets alla tillbehör och utföra uppgifter för israeliternas räkning, då de gör tjänst vid boningen. </v><v n="9">Du skall ställa leviterna i Arons och hans söners tjänst; de har avskilts åt honom från de andra israeliterna. </v><v n="10">Aron och hans söner skall du ålägga att ha ansvar för sitt prästämbete. Varje obehörig som inkräktar på det skall dödas.
</v><v n="11">Herren talade till Mose:
</v><v n="12">Jag har själv skilt ut leviterna från de andra israeliterna i stället för allt förstfött bland dem, det som först kommer ur moderlivet; leviterna skall tillhöra mig. </v><v n="13">Allt förstfött tillhör mig. Den gången då jag dräpte alla förstfödda i Egypten helgade jag åt mig allt förstfött bland israeliterna, bland både människor och boskap; det tillhör mig. Jag är Herren.
</v><v n="14">Herren talade till Mose i Sinaiöknen:
</v><v n="15">Mönstra Levis ättlingar, familj för familj och släkt för släkt. Alla av manligt kön från en månads ålder och uppåt skall du mönstra.
</v><v n="16">Och Mose mönstrade dem enligt Herrens befallning till honom, så som Herren hade sagt.
</v><v n="17">Detta är namnen på Levis söner: Gershon, Kehat och Merari. </v><v n="18">Detta är namnen på Gershons söner och deras släkter: Livni och Shimi. </v><v n="19">Kehats söner och deras släkter var Amram, Jishar, Hebron och Ussiel. </v><v n="20">Meraris söner och deras släkter var Machli och Mushi. Detta var de levitiska släkterna, familj för familj.
</v><v n="21">Från Gershon härstammade livniterna och shimiterna, de gershonitiska släkterna. </v><v n="22">De mönstrade, alla av manligt kön från en månads ålder och uppåt, dessa mönstrade var sammanlagt 7 500. </v><v n="23">De gershonitiska släkterna skulle ha sitt läger bakom boningen, på den västra sidan. </v><v n="24">Överhuvud för gershoniternas familjer var Eljasaf, Laels son. </v><v n="25">Gershoniternas uppgifter vid uppenbarelsetältet omfattade boningen, tältet och tältöverdraget, draperiet för ingången till uppenbarelsetältet, </v><v n="26">omhängena till förgården, draperiet för ingången till förgården runt boningen och altaret, samt linorna och allt arbete som hörde till.
</v><v n="27">Från Kehat härstammade amramiterna, jishariterna, hebroniterna och ussieliterna, de kehatitiska släkterna. </v><v n="28">Dessa, alla av manligt kön från en månads ålder och uppåt, var sammanlagt 8 300. De hade till uppgift att svara för de heliga föremålen. </v><v n="29">Kehatiternas släkter skulle ha sitt läger bredvid boningen, på den södra sidan. </v><v n="30">Överhuvud för de kehatitiska släkternas familjer var Elisafan, Ussiels son. </v><v n="31">Kehatiternas uppgifter omfattade arken, bordet, lampstället, altarna och de heliga föremål som användes vid gudstjänsten samt förhänget och allt arbete som hörde till. </v><v n="32">Leviternas högsta överhuvud var prästen Arons son Elasar. Han skulle leda dem som hade till uppgift att svara för de heliga föremålen.
</v><v n="33">Från Merari härstammade machliterna och mushiterna, de meraritiska släkterna. </v><v n="34">De mönstrade, alla av manligt kön från en månads ålder och uppåt, var sammanlagt 6 200. </v><v n="35">Överhuvud för de meraritiska släkternas familjer var Suriel, Avichajils son. De skulle ha sitt läger bredvid boningen, på den norra sidan. </v><v n="36">De uppgifter som ålades merariterna omfattade boningens bräder, tvärbalkar, stolpar och socklar samt övriga tillbehör och allt arbete som hörde till, </v><v n="37">liksom stolparna runt förgården med tillhörande socklar, pluggar och linor.
</v><v n="38">Mitt för boningen, på framsidan, skulle Mose och Aron och hans söner ha sitt läger, framför uppenbarelsetältet, åt öster. De skulle för israeliternas räkning svara för uppgifterna i helgedomen. Varje obehörig som kom den nära skulle dödas.
</v><v n="39">De mönstrade leviterna, som hade mönstrats släkt för släkt av Mose och Aron enligt Herrens befallning, alla av manligt kön från en månads ålder och uppåt, var sammanlagt 22 000.
</v><v n="40">Herren sade till Mose:
Mönstra alla förstfödda israeliter av manligt kön från en månads ålder och uppåt och räkna namnen. </v><v n="41">Du skall skilja ut leviterna åt mig — jag är Herren — i stället för alla förstfödda bland israeliterna, och leviternas boskap i stället för allt förstfött bland israeliternas boskap.
</v><v n="42">Och Mose mönstrade alla förstfödda israeliter, så som Herren hade befallt honom. </v><v n="43">När deras namn räknades vid mönstringen var de förstfödda av manligt kön från en månads ålder och uppåt sammanlagt 22 273.
</v><v n="44">Herren talade till Mose:
</v><v n="45">I stället för alla förstfödda bland israeliterna skall du skilja ut leviterna, och i stället för israeliternas boskap leviternas boskap. Leviterna skall vara min egendom. Jag är Herren. </v><v n="46">Eftersom de förstfödda israeliterna är 273 fler än leviterna, skall de övertaliga lösas ut </v><v n="47">med fem siklar per person, efter tempelvikt — 20 gera per sikel. </v><v n="48">Pengarna skall du ge åt Aron och hans söner som lösen för de övertaliga.
</v><v n="49">Mose tog lösesumman från de övertaliga, de som inte hade blivit utlösta mot leviter. </v><v n="50">Från de förstfödda israeliterna tog han pengarna: 1 365 siklar efter tempelvikt. </v><v n="51">Lösesumman gav Mose åt Aron och hans söner enligt Herrens befallning till Mose, så som Herren hade sagt.
</v></c><c n="4">
<v n="1">Herren talade till Mose och Aron:
</v><v n="2">Räkna antalet kehatiter bland leviterna, släkt för släkt och familj för familj, </v><v n="3">samtliga arbetsföra från trettio års ålder och uppåt, ända till femtio år, dem som skall göra tjänst vid uppenbarelsetältet. </v><v n="4">Detta är kehatiternas uppgift vid uppenbarelsetältet: att svara för de högheliga föremålen.
</v><v n="5">När lägret bryts skall Aron och hans söner gå in och ta ner det skylande förhänget och hölja förbundstecknets ark med det. </v><v n="6">Sedan skall de lägga ett täcke av delfinskinn över den och breda ut ett kläde ovanpå, helt i violett. Därefter skall de skjuta in bärstängerna.
</v><v n="7">Över skådebrödsbordet skall de breda ut ett violett kläde och ställa faten, skålarna och bägarna ovanpå, liksom kannorna till dryckesoffren. Även skådebröden skall ligga där. </v><v n="8">De skall breda ut ett karmosinrött kläde över allt detta och sedan hölja det hela med ett överdrag av delfinskinn. Därefter skall de skjuta in bärstängerna.
</v><v n="9">De skall ta ett violett kläde och hölja lampstället, dess lampor, tänger och brickor samt alla oljekrus som behövs när det används, </v><v n="10">och de skall förse lampstället och dess tillbehör med ett överdrag av delfinskinn. Därefter skall de lägga alltsammans på en bår.
</v><v n="11">Över det gyllene altaret skall de breda ut ett violett kläde, och sedan skall de hölja det med ett överdrag av delfinskinn. Därefter skall de skjuta in bärstängerna.
</v><v n="12">De skall ta alla föremål som används vid gudstjänsten i helgedomen, svepa in dem i ett violett kläde och sedan hölja dem med ett överdrag av delfinskinn. Därefter skall de lägga alltsammans på en bår.
</v><v n="13">De skall ta bort askan från offeraltaret och breda ut ett purpurrött kläde över det </v><v n="14">och där lägga alla föremål som används vid offren, fyrfat, gafflar, skovlar och skålar, altarets samtliga tillbehör, och sedan breda ut ett täcke av delfinskinn över alltsammans. Därefter skall de skjuta in bärstängerna.
</v><v n="15">Först sedan Aron och hans söner vid uppbrottet har höljt över alla de heliga föremålen och deras tillbehör skall kehatiterna infinna sig för att bära. Men de får inte vidröra de heliga tingen, ty då kommer de att dö. Detta är vad kehatiterna har i uppgift att bära vid uppenbarelsetältet.
</v><v n="16">Elasar, prästen Arons son, skall ansvara för lampoljan, den välluktande rökelsen, det dagliga matoffret och smörjelseoljan. Han skall ha ansvaret för hela boningen med allt som finns där av heliga föremål och tillbehör.
</v><v n="17">Herren talade till Mose och Aron:
</v><v n="18">Se till att den kehatitiska släktgrenen inte skärs bort från leviternas stam! </v><v n="19">Gör så här: Aron och hans söner skall gå dit och ge var och en av dem anvisningar om vad han skall göra och bära. Då förblir de vid liv och dör inte när de kommer i närheten av de högheliga föremålen. </v><v n="20">De får inte gå in och se de heliga föremålen ens för ett ögonblick, ty då kommer de att dö.
</v><v n="21">Herren talade till Mose:
</v><v n="22">Räkna också gershoniterna, familj för familj och släkt för släkt. </v><v n="23">Mönstra samtliga arbetsföra, från trettio års ålder och uppåt, ända till femtio år, dem som skall utföra arbete vid uppenbarelsetältet. </v><v n="24">Detta är vad de gershonitiska släkterna har i uppgift att göra och bära: </v><v n="25">de skall bära boningens tältvåder, uppenbarelsetältet, tältets överdrag och överdraget av delfinskinn ovanpå detta, draperiet för ingången till uppenbarelsetältet, </v><v n="26">omhängena till förgården och draperiet till portöppningen i förgården runt boningen och altaret, alla linor som hör till samt alla redskap som krävs för arbetet. De skall utföra allt arbete som behöver göras i samband med detta. </v><v n="27">Alla gershoniternas uppgifter, såväl bärandet som annat arbete, skall utföras under ledning av Aron och hans söner; ni skall ge dem anvisningar om allt som det åligger dem att bära. </v><v n="28">Detta är de uppgifter vid uppenbarelsetältet som åligger de gershonitiska släkterna, och vad de har att göra skall de utföra under uppsikt av Itamar, prästen Arons son.
</v><v n="29">Och merariterna skall du mönstra, släkt för släkt och familj för familj. </v><v n="30">Mönstra samtliga arbetsföra från trettio års ålder och uppåt, ända till femtio år, dem som skall utföra arbete vid uppenbarelsetältet. </v><v n="31">Detta är vad som åligger dem att bära, alla deras uppgifter vid uppenbarelsetältet: boningens bräder och dess tvärbalkar, stolpar och socklar, </v><v n="32">vidare stolparna runt förgården med tillhörande socklar, pluggar och linor, alltså alla tillbehör och allt arbete som hör till. Ni skall ge dem uttryckliga anvisningar om varje föremål som det åligger dem att bära. </v><v n="33">Detta är de uppgifter som åligger de meraritiska släkterna, alla deras uppgifter vid uppenbarelsetältet, och de skall utföras under uppsikt av Itamar, prästen Arons son.
</v><v n="34">Mose, Aron och menighetens hövdingar mönstrade kehatiterna, släkt för släkt och familj för familj, </v><v n="35">samtliga arbetsföra från trettio års ålder och uppåt, ända till femtio år, dem som skulle arbeta vid uppenbarelsetältet. </v><v n="36">De som mönstrades, släkt för släkt, var 2 750 man. </v><v n="37">Detta var de som blev mönstrade i de kehatitiska släkterna, alla de som skulle arbeta vid uppenbarelsetältet och som Mose och Aron mönstrade enligt vad Herren hade sagt genom Mose.
</v><v n="38">De gershoniter som mönstrades, släkt för släkt och familj för familj, </v><v n="39">samtliga arbetsföra från trettio års ålder och uppåt, ända till femtio år, de som skulle arbeta vid uppenbarelsetältet, </v><v n="40">dessa som mönstrades, släkt för släkt och familj för familj, var 2 630 man. </v><v n="41">Detta var de som blev mönstrade i de gershonitiska släkterna, alla de som skulle arbeta vid uppenbarelsetältet och som Mose och Aron mönstrade enligt vad Herren hade sagt.
</v><v n="42">De av meraritisk släkt som mönstrades, släkt för släkt och familj för familj, </v><v n="43">samtliga arbetsföra från trettio års ålder och uppåt, ända till femtio år, de som skulle arbeta vid uppenbarelsetältet, </v><v n="44">dessa som mönstrades, släkt för släkt, var 3 200 man. </v><v n="45">Detta var de som blev mönstrade i de meraritiska släkterna, de som Mose och Aron mönstrade enligt vad Herren hade sagt genom Mose.
</v><v n="46">De leviter som Mose, Aron och Israels hövdingar mönstrade, släkt för släkt och familj för familj, </v><v n="47">samtliga från trettio års ålder och uppåt, ända till femtio år, alla arbetsdugliga som skulle bära eller utföra andra uppgifter vid uppenbarelsetältet, </v><v n="48">dessa som mönstrades var sammanlagt 8 580 man. </v><v n="49">Enligt vad Herren hade sagt genom Mose insattes var och en till att göra eller bära det han skulle, och de blev mönstrade så som Herren hade befallt Mose.
</v></c><c n="5">
<v n="1">Herren talade till Mose:
</v><v n="2">Befall israeliterna att föra bort från lägret var och en som är spetälsk, har en flytning eller har blivit oren genom en död kropp. </v><v n="3">Alla sådana, man eller kvinna, skall ni föra bort; ut ur lägret skall ni föra dem. De får inte orena lägret, där jag bor mitt ibland israeliterna.
</v><v n="4">Israeliterna gjorde så; de förde ut dem ur lägret. Så som Herren hade sagt till Mose, så gjorde israeliterna.</v><v n="5">Herren talade till Mose:
</v><v n="6">Säg till israeliterna: Om någon, man eller kvinna, handlar trolöst mot Herren genom att begå en synd av det slag som människor kan begå och sedan inser sin skuld, </v><v n="7">skall han bekänna den synd han har begått och lämna ersättning med fulla värdet och därtill en femtedel till den som han har förbrutit sig mot. </v><v n="8">Men om denne inte har någon skyldeman som kan ta emot ersättningen, skall den tillfalla Herren, alltså prästen, utöver soningsbaggen, med vilken prästen bringar försoning åt den skyldige. </v><v n="9">Alla heliga gåvor som israeliterna ger som offergärd och bär fram till prästen skall tillhöra honom. </v><v n="10">Alla deras heliga gåvor tillhör prästen; vad någon ger åt prästen skall tillhöra honom.</v><v n="11">Herren talade till Mose:
</v><v n="12">Säg till israeliterna: Om en man har en hustru som bedrar honom och är otrogen </v><v n="13">genom att någon har samlag med henne utan att upptäckas av mannen och hon inte blir avslöjad fastän hon har orenat sig, eftersom det inte finns några vittnen och hon inte tagits på bar gärning, </v><v n="14">och om mannen grips av svartsjuka mot sin hustru som har orenat sig, eller om mannen grips av svartsjuka mot sin hustru fastän hon inte har orenat sig, </v><v n="15">då skall mannen föra sin hustru till prästen. Han skall ha med sig en tiondels efa kornmjöl som offer för hennes skull, men han skall inte hälla på någon olja eller lägga på rökelse, ty detta är ett svartsjukeoffer, ett påminnelseoffer som gör att ett brott kan uppdagas.
</v><v n="16">Prästen skall föra fram kvinnan och ställa henne inför Herren. </v><v n="17">Han skall ta heligt vatten i ett lerkärl och sedan ta lite jord från boningens golv och lägga det i vattnet. </v><v n="18">När prästen har ställt kvinnan inför Herren skall han lösa hennes hår och lägga påminnelseoffret, svartsjukeoffret, i hennes händer. Det förbannelsebringande bittra vattnet håller han själv i handen.
</v><v n="19">Prästen uttalar nu en besvärjelse över kvinnan: »Om ingen har legat med dig och om du inte har bedragit den man du tillhör och inte orenat dig, då må detta förbannelsebringande bittra vatten inte skada dig. </v><v n="20">Men om du har bedragit den man du tillhör och orenat dig genom att någon annan än din man haft umgänge med dig« — </v><v n="21">och i sin besvärjelse uttalar prästen en förbannelseed över kvinnan — »då må Herren göra dig till ett avskräckande exempel som ditt folk skall använda i förbannelser och eder. Må Herren låta ditt sköte vissna och din buk svullna. </v><v n="22">Må detta förbannelsebringande vatten tränga in i din kropp och få din buk att svullna och ditt sköte att vissna.« Och kvinnan skall säga: »Ja, må detta ske!«
</v><v n="23">Prästen skall skriva ner förbannelsen och sedan låta skriften utplånas i det bittra vattnet. </v><v n="24">När han ger kvinnan att dricka av det förbannelsebringande bittra vattnet, skall det tränga in i henne med bitter verkan. </v><v n="25">Prästen tar nu svartsjukeoffret ur kvinnans hand, lyfter upp det inför Herren och bär fram det till altaret. </v><v n="26">Av offret skall han ta en handfull som deloffer och bränna på altaret. Därefter låter han kvinnan dricka av vattnet. </v><v n="27">När hon har druckit av vattnet händer detta: om hon har orenat sig och varit otrogen mot sin man, kommer det förbannelsebringande vattnet att tränga in i henne med bitter verkan. Hennes buk svullnar och hennes sköte vissnar, och kvinnan blir ett avskräckande exempel som hennes folk använder i förbannelser. </v><v n="28">Men om kvinnan inte har orenat sig utan är oskyldig, skall hon inte komma till skada utan kunna ta emot mannens säd.
</v><v n="29">Detta är lagen om svartsjuka, som gäller när en kvinna som tillhör en man bedrar honom och orenar sig </v><v n="30">eller när en man grips av svartsjuka mot sin hustru. Han skall då ställa sin hustru inför Herren, och prästen skall göra med henne allt som föreskrivs i denna lag. </v><v n="31">Mannen är fri från skuld, medan kvinnan skall bära den skuld hon själv dragit över sig.
</v></c><c n="6">
<v n="1">Herren talade till Mose:
</v><v n="2">Säg till israeliterna: Om någon, man eller kvinna, avlägger ett högtidligt löfte om att avskilja sig som nasir åt Herren, </v><v n="3">skall han avhålla sig från vin och starka drycker och får inte smaka ättika gjord på sådana drycker. Han får inte dricka någon dryck av druvor och inte heller äta druvor, vare sig färska eller torkade. </v><v n="4">Så länge hans nasirtid varar får han inte äta någonting som kommer från vinstocken, inte ens kärnor och skal. </v><v n="5">Så länge nasirlöftet gäller får ingen rakkniv vidröra hans huvud. Han skall vara helig och låta håret växa fritt tills hans tid som Herrens nasir är fullbordad. </v><v n="6">Så länge han är Herrens nasir får han inte komma nära något lik. </v><v n="7">Inte ens om det är hans far eller mor, bror eller syster som har dött, får han bli oren för deras skull, ty hans huvud bär tecknet på att han är sin Guds nasir. </v><v n="8">Så länge han är nasir är han helgad åt Herren.
</v><v n="9">Men om någon som befinner sig intill honom plötsligt och oväntat dör, så att huvudet, på vilket han bär nasirtecknet, blir orenat, skall han raka huvudet samma dag som han renar sig; den sjunde dagen skall han raka det. </v><v n="10">Den åttonde dagen skall han komma med två turturduvor eller två andra duvor till prästen framför ingången till uppenbarelsetältet. </v><v n="11">Prästen skall offra den ena duvan som syndoffer och den andra som brännoffer och bringa försoning åt honom för den synd som han har begått genom att komma i beröring med den döda kroppen. Samma dag skall han åter helga sitt huvud </v><v n="12">för att vara Herrens nasir lika länge som han hade lovat. Som skuldoffer skall han ge ett årsgammalt lamm. Den föregående tiden räknas inte eftersom hans nasirtecken blev orenat.
</v><v n="13">Denna ordning skall gälla för en nasir. Den dag hans nasirtid är fullbordad skall man föra honom till uppenbarelsetältets ingång. </v><v n="14">Som offergåva åt Herren skall han föra fram ett årsgammalt felfritt lamm av hankön till brännoffer, ett årsgammalt felfritt lamm av honkön till syndoffer samt en felfri bagge till gemenskapsoffer. </v><v n="15">Dessutom skall han offra en korg med osyrat bröd av siktat mjöl, kakor bakade med olja och osyrade tunnkakor smorda med olja, förutom det tillhörande matoffret och dryckesoffret. </v><v n="16">Prästen skall bära fram detta inför Herren och offra syndoffret och brännoffret. </v><v n="17">Baggen skall han offra som gemenskapsoffer åt Herren tillsammans med korgen med de osyrade bröden. Prästen skall också offra det tillhörande matoffret och dryckesoffret.
</v><v n="18">Vid ingången till uppenbarelsetältet skall nasiren raka sitt huvud, på vilket han bär nasirtecknet, och lägga sitt hår, sitt nasirtecken, på elden som brinner under gemenskapsoffret. </v><v n="19">Prästen skall ta baggens kokta bog, en osyrad kaka ur korgen och en osyrad tunnkaka och lägga allt detta i nasirens händer efter det att denne har rakat av sig sitt nasirtecken. </v><v n="20">Sedan skall prästen lyfta upp det till ett offer inför Herren. Därmed är det helgat åt prästen, i likhet med bringan som har lyfts upp och låret som har skänkts till offer. Därefter får nasiren åter dricka vin.
</v><v n="21">Detta är lagen för en nasir som avlägger ett löfte, lagen om hans offergåva till Herren utöver förpliktelserna som nasir. Därtill får han ge vad han har råd med. Det löfte han därvid avlägger skall han hålla, förutom själva nasirlagen.</v><v n="22">Herren talade till Mose:
</v><v n="23">Säg till Aron och hans söner: Med dessa ord skall ni välsigna Israels folk:
</v><v n="24">Herren välsignar dig och beskyddar dig.
</v><v n="25">Herren låter sitt ansikte lysa mot dig och visar dig nåd.
</v><v n="26">Herren vänder sitt ansikte till dig och ger dig sin fred.
</v><v n="27">De skall uttala mitt namn över israeliterna, och jag skall välsigna dem.
</v></c><c n="7">
<v n="1">När Mose hade rest boningen smorde han den och helgade den och alla dess tillbehör liksom också altaret med alla dess tillbehör. Allt detta smorde och helgade han. </v><v n="2">Därefter infann sig Israels hövdingar, som var familjeöverhuvuden, stamhövdingar och ledare för de mönstrade, </v><v n="3">och frambar sina offergåvor inför Herren: sex lastvagnar och tolv oxar, en vagn på två hövdingar och en oxe på var och en. Allt detta förde de fram till boningen. </v><v n="4">Herren sade till Mose: </v><v n="5">»Ta emot deras gåvor, de skall användas av dem som arbetar vid uppenbarelsetältet. Fördela dem bland leviterna allt efter deras arbetsuppgifter.«
</v><v n="6">Mose tog emot vagnarna och oxarna och gav dem till leviterna. </v><v n="7">Två vagnar och fyra oxar gav han till gershoniterna med hänsyn till deras arbetsuppgifter. </v><v n="8">Fyra vagnar och åtta oxar gav han till merariterna med hänsyn till de uppgifter som de utförde under ledning av Itamar, prästen Arons son. </v><v n="9">Men till kehatiterna gav han ingenting, ty deras uppgift var att svara för de heliga föremålen, och dessa skulle bäras.
</v><v n="10">När altaret hade blivit smort infann sig hövdingarna med invigningsoffer och förde fram sina gåvor till altaret. </v><v n="11">Herren sade till Mose: »Hövdingarna skall frambära sina offer till altarets invigning en i taget, en hövding varje dag.«
</v><v n="12">Den som frambar sitt offer första dagen var Nachshon, Amminadavs son, från Judas stam. </v><v n="13">Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="14">en guldskål om 10 siklar, fylld med rökelse, </v><v n="15">en ungtjur, en bagge och ett årsgammalt lamm till brännoffer, </v><v n="16">en getabock till syndoffer, </v><v n="17">samt till gemenskapsoffer två tjurar, fem baggar, fem bockar och fem årsgamla lamm. Detta var vad Nachshon, Amminadavs son, offrade.
</v><v n="18">Andra dagen infann sig Netanel, Suars son, Isaskars hövding. </v><v n="19">Han kom med sin offergåva som bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="20">en guldskål om 10 siklar, fylld med rökelse, </v><v n="21">en ungtjur, en bagge och ett årsgammalt lamm till brännoffer, </v><v n="22">en getabock till syndoffer, </v><v n="23">samt till gemenskapsoffer två tjurar, fem baggar, fem bockar och fem årsgamla lamm. Detta var vad Netanel, Suars son, offrade.
</v><v n="24">Tredje dagen kom hövdingen för Sebulons ättlingar, Eliav, Helons son. </v><v n="25">Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="26">en guldskål om 10 siklar, fylld med rökelse, </v><v n="27">en ungtjur, en bagge och ett årsgammalt lamm till brännoffer, </v><v n="28">en getabock till syndoffer, </v><v n="29">samt till gemenskapsoffer två tjurar, fem baggar, fem bockar och fem årsgamla lamm. Detta var vad Eliav, Helons son, offrade.
</v><v n="30">Fjärde dagen kom hövdingen för Rubens ättlingar, Elisur, Shedeurs son. </v><v n="31">Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="32">en guldskål om 10 siklar, fylld med rökelse, </v><v n="33">en ungtjur, en bagge och ett årsgammalt lamm till brännoffer, </v><v n="34">en getabock till syndoffer, </v><v n="35">samt till gemenskapsoffer två tjurar, fem baggar, fem bockar och fem årsgamla lamm. Detta var vad Elisur, Shedeurs son, offrade.
</v><v n="36">Femte dagen kom hövdingen för Simons ättlingar, Shelumiel, Surishaddajs son. </v><v n="37">Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="38">en guldskål om 10 siklar, fylld med rökelse, </v><v n="39">en ungtjur, en bagge och ett årsgammalt lamm till brännoffer, </v><v n="40">en getabock till syndoffer, </v><v n="41">samt till gemenskapsoffer två tjurar, fem baggar, fem bockar och fem årsgamla lamm. Detta var vad Shelumiel, Surishaddajs son, offrade.
</v><v n="42">Sjätte dagen kom hövdingen för Gads ättlingar, Eljasaf, Deguels son. </v><v n="43">Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="44">en guldskål om 10 siklar, fylld med rökelse, </v><v n="45">en ungtjur, en bagge och ett årsgammalt lamm till brännoffer, </v><v n="46">en getabock till syndoffer, </v><v n="47">samt till gemenskapsoffer två tjurar, fem baggar, fem bockar och fem årsgamla lamm. Detta var vad Eljasaf, Deguels son, offrade.
</v><v n="48">Sjunde dagen kom hövdingen för Efraims ättlingar, Elishama, Ammihuds son. </v><v n="49">Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="50">en guldskål om 10 siklar, fylld med rökelse, </v><v n="51">en ungtjur, en bagge och ett årsgammalt lamm till brännoffer, </v><v n="52">en getabock till syndoffer, </v><v n="53">samt till gemenskapsoffer två tjurar, fem baggar, fem bockar och fem årsgamla lamm. Detta var vad Elishama, Ammihuds son, offrade.
</v><v n="54">Åttonde dagen kom hövdingen för Manasses ättlingar, Gamliel, Pedasurs son. </v><v n="55">Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="56">en guldskål om 10 siklar, fylld med rökelse, </v><v n="57">en ungtjur, en bagge och ett årsgammalt lamm till brännoffer, </v><v n="58">en getabock till syndoffer, </v><v n="59">samt till gemenskapsoffer två tjurar, fem baggar, fem bockar och fem årsgamla lamm. Detta var vad Gamliel, Pedasurs son, offrade.
</v><v n="60">Nionde dagen kom hövdingen för Benjamins ättlingar, Avidan, Gidonis son. </v><v n="61">Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="62">en guldskål om 10 siklar, fylld med rökelse, </v><v n="63">en ungtjur, en bagge och ett årsgammalt lamm till brännoffer, </v><v n="64">en getabock till syndoffer, </v><v n="65">samt till gemenskapsoffer två tjurar, fem baggar, fem bockar och fem årsgamla lamm. Detta var vad Avidan, Gidonis son, offrade.
</v><v n="66">Tionde dagen kom hövdingen för Dans ättlingar, Achieser, Ammishaddajs son. </v><v n="67">Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="68">en guldskål om 10 siklar, fylld med rökelse, </v><v n="69">en ungtjur, en bagge och ett årsgammalt lamm till brännoffer, </v><v n="70">en getabock till syndoffer, </v><v n="71">samt till gemenskapsoffer två tjurar, fem baggar, fem bockar och fem årsgamla lamm. Detta var vad Achieser, Ammishaddajs son, offrade.
</v><v n="72">Elfte dagen kom hövdingen för Ashers ättlingar, Pagiel, Okrans son. </v><v n="73">Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="74">en guldskål om 10 siklar, fylld med rökelse, </v><v n="75">en ungtjur, en bagge och ett årsgammalt lamm till brännoffer, </v><v n="76">en getabock till syndoffer, </v><v n="77">samt till gemenskapsoffer två tjurar, fem baggar, fem bockar och fem årsgamla lamm. Detta var vad Pagiel, Okrans son, offrade.
</v><v n="78">Tolfte dagen kom hövdingen för Naftalis ättlingar, Achira, Enans son. </v><v n="79">Hans offergåva bestod av ett silverfat som vägde 130 siklar, en silverskål om 70 siklar efter tempelvikt, båda fulla med siktat mjöl, blandat med olja, till matoffer, </v><v n="80">en guldskål om 10 siklar, fylld med rökelse, </v><v n="81">en ungtjur, en bagge och ett årsgammalt lamm till brännoffer, </v><v n="82">en getabock till syndoffer, </v><v n="83">samt till gemenskapsoffer två tjurar, fem baggar, fem bockar och fem årsgamla lamm. Detta var vad Achira, Enans son, offrade.
</v><v n="84">Detta var invigningsoffret från Israels hövdingar när altaret hade blivit smort: tolv silverfat, tolv silverskålar och tolv guldskålar. </v><v n="85">Varje silverfat vägde 130 siklar och varje skål 70 siklar; silvret i dessa föremål uppgick allt som allt till 2 400 siklar efter tempelvikt. </v><v n="86">De tolv guldskålarna som var fyllda med rökelse vägde vardera 10 siklar efter tempelvikt; guldet i skålarna uppgick allt som allt till 120 siklar. </v><v n="87">Djuren till brännoffren var tolv tjurar, tolv baggar och tolv årsgamla lamm med tillhörande matoffer samt tolv getabockar till syndoffer. </v><v n="88">Djuren till gemenskapsoffren var 24 tjurar, 60 baggar, 60 bockar och 60 årsgamla lamm. Detta var invigningsoffret sedan altaret hade blivit smort.</v><v n="89">När Mose gick in i uppenbarelsetältet för att tala med Herren hörde han rösten tala till sig från platsen ovanför locket på förbundstecknets ark, mellan de två keruberna. Där talade han till honom.
</v></c><c n="8">
<v n="1">Herren talade till Mose:
</v><v n="2">Säg till Aron: »När du sätter upp de sju lamporna, se då till att de belyser det som är framför lampstället.«
</v><v n="3">Aron gjorde så. Han satte upp lamporna så att ljuset föll framför lampstället, så som Herren hade befallt Mose. </v><v n="4">Lampstället var ett arbete i hamrat guld, där även foten och blommorna var uthamrade. Mose hade gjort lampstället efter den bild som Herren hade visat honom.</v><v n="5">Herren talade till Mose:
</v><v n="6">Skilj ut leviterna från de andra israeliterna och rena dem. </v><v n="7">På detta sätt skall du göra för att rena dem: stänk reningsvatten på dem och låt dem raka sig över hela kroppen och tvätta sina kläder. Så blir de renade. </v><v n="8">Sedan skall de ta en ungtjur med tillhörande matoffer av siktat mjöl, blandat med olja, och själv skall du ta en annan ungtjur till syndoffer. </v><v n="9">För leviterna till platsen framför uppenbarelsetältet och kalla samman israeliternas menighet. </v><v n="10">För sedan fram leviterna inför Herren och låt israeliterna lägga sina händer på dem. </v><v n="11">Aron skall inför Herren helga leviterna till ett lyftoffer från israeliterna, och de är därmed vigda till tjänst åt Herren. </v><v n="12">Leviterna skall så lägga sina händer på tjurarnas huvuden, och du skall offra den ena som syndoffer och den andra som brännoffer åt Herren, till försoning för leviterna. </v><v n="13">Ställ leviterna i Arons och hans söners tjänst och helga dem till ett lyftoffer åt Herren.
</v><v n="14">På detta sätt skall du avskilja leviterna från de andra israeliterna, så att de blir min egendom. </v><v n="15">Sedan kan de inträda i sin tjänst vid uppenbarelsetältet. Du skall rena dem och helga dem till ett lyftoffer, </v><v n="16">ty de har avskilts åt mig från de andra israeliterna. I stället för det som först kommer ur moderlivet, allt förstfött bland israeliterna, har jag skilt ut dem åt mig. </v><v n="17">Alla förstfödda bland israeliterna tillhör mig, både människor och boskap. Den gången då jag dräpte allt förstfött i Egypten helgade jag dem åt mig, </v><v n="18">men jag har skilt ut leviterna i stället för alla förstfödda bland israeliterna. </v><v n="19">Jag har avskilt dem från de andra israeliterna för Arons och hans söners räkning, för att de skall utföra israeliternas tjänst vid uppenbarelsetältet och bringa försoning åt dem. Så kan ingen olycka drabba israeliterna genom att de kommer i närheten av helgedomen.
</v><v n="20">Mose och Aron och hela den israelitiska menigheten gjorde så med leviterna; israeliterna gjorde med dem allting som Herren hade befallt Mose i fråga om leviterna. </v><v n="21">Leviterna renade sig från synd och tvättade sina kläder. Aron helgade dem till ett lyftoffer inför Herren och bringade försoning åt dem, så att de blev rena. </v><v n="22">Sedan inställde sig leviterna för att utföra sina uppgifter vid uppenbarelsetältet under uppsikt av Aron och hans söner. Så som Herren hade befallt Mose i fråga om leviterna, så gjorde man med dem.
</v><v n="23">Herren talade till Mose:
</v><v n="24">Detta gäller för leviterna: den som är tjugofem år eller mer har arbetsplikt och skall göra tjänst vid uppenbarelsetältet. </v><v n="25">Vid femtio års ålder blir han befriad från arbetsplikt och skall inte längre göra tjänst. </v><v n="26">Han kan hjälpa sina ämbetsbröder med deras sysslor vid uppenbarelsetältet men skall inte utföra något egentligt arbete. Så skall du göra med leviterna i fråga om deras uppgifter.
</v></c><c n="9">
<v n="1">Herren talade till Mose i Sinaiöknen den första månaden året efter det att israeliterna hade lämnat Egypten. Han sade:
</v><v n="2">Säg till israeliterna att de skall offra påskoffret vid den bestämda tiden. </v><v n="3">Ni skall offra det mellan skymning och mörker den fjortonde dagen i denna månad, vid den bestämda tiden. Ni skall göra det i enlighet med alla stadgar och bud.
</v><v n="4">Mose sade då till israeliterna att de skulle offra påskoffret, </v><v n="5">och de offrade det i Sinaiöknen, mellan skymning och mörker den fjortonde dagen i första månaden. Israeliterna gjorde allting så som Herren hade befallt Mose.
</v><v n="6">Några män hade blivit orena genom en död och kunde inte offra påskoffret den bestämda dagen. De kom samma dag till Mose och Aron, </v><v n="7">och de frågade honom: »Vi har blivit orena genom en död. Måste det hindra oss från att bära fram vår offergåva till Herren vid den bestämda tiden tillsammans med de andra israeliterna?« </v><v n="8">Mose svarade: »Vänta, jag skall höra vad Herren befaller i fråga om er.«
</v><v n="9">Herren talade till Mose:
</v><v n="10">Säg till israeliterna: Om någon av er eller era efterkommande har blivit oren genom en död kropp eller befinner sig på en långväga resa men ändå vill offra påskoffret åt Herren, </v><v n="11">skall han göra det i andra månaden, mellan skymning och mörker den fjortonde dagen. Lammet skall ätas med osyrat bröd och beska örter. </v><v n="12">Ingenting får bli över till morgonen och inget ben får krossas. Alla bud som gäller för påskoffret måste följas. </v><v n="13">Men om någon är ren och inte befinner sig på resa men ändå försummar att fira påsk, skall han utstötas ur sitt folk, eftersom han inte har burit fram sin offergåva till Herren vid den bestämda tiden. En sådan man drar skuld över sig. </v><v n="14">Och om någon invandrare som bor hos dig vill fira påsk till Herrens ära, skall han göra det enligt den stadga och det bud som gäller för påsken. En och samma stadga skall gälla för er alla, för invandraren likaväl som för den infödde.</v><v n="15">Den dag då boningen restes täckte molnet boningen, förbundstecknets tält, och från kvällen till morgonen syntes det över boningen i form av ett eldsken. </v><v n="16">Och så förblev det: molnet täckte boningen, och om natten syntes det som ett eldsken. </v><v n="17">Var gång molnet höjde sig från tältet bröt israeliterna upp, och där molnet stannade slog israeliterna läger. </v><v n="18">På Herrens order bröt israeliterna upp, och på Herrens order slog de läger, och så länge molnet vilade över boningen förblev de lägrade. </v><v n="19">När molnet låg kvar över boningen en längre tid rättade sig israeliterna efter Herrens påbud och bröt inte upp. </v><v n="20">Ibland blev molnet kvar över boningen bara några dagar. Då förblev de lägrade enligt Herrens order och bröt sedan upp på Herrens order. </v><v n="21">Ibland var molnet kvar från kvällen till nästa morgon, och när molnet höjde sig på morgonen bröt de upp, ibland var det kvar ett helt dygn, och när det då höjde sig bröt de upp, </v><v n="22">ibland två dagar eller en månad eller ett år — så länge molnet stannade kvar och vilade över boningen förblev israeliterna lägrade och bröt inte upp. Men när molnet höjde sig bröt de upp. </v><v n="23">På Herrens order slog de läger, och på Herrens order bröt de upp. De rättade sig efter Herrens påbud och gjorde som han hade befallt genom Mose.
</v></c><c n="10">
<v n="1">Herren talade till Mose:
</v><v n="2">Låt tillverka två trumpeter av silver, utförda i hamrat arbete. Dem skall du använda när menigheten sammankallas och när lägren skall bryta upp. </v><v n="3">Då man blåser i dem skall hela menigheten samlas inför dig vid ingången till uppenbarelsetältet. </v><v n="4">Blåser man bara i den ena skall hövdingarna, överhuvudena för Israels ätter, samlas hos dig. </v><v n="5">När larmsignal blåses skall lägren på östra sidan bryta upp, </v><v n="6">när larmsignal blåses andra gången lägren på södra sidan, när larmsignal blåses tredje gången lägren på västra sidan, och när larmsignal blåses fjärde gången lägren på norra sidan. Larmsignal blåses alltså när lägren skall bryta upp, </v><v n="7">men när församlingen sammankallas skall ni blåsa på vanligt sätt, inte larmsignal. </v><v n="8">Trumpeterna skall blåsas av Arons söner, prästerna. Detta skall vara en oföränderlig stadga för er genom alla släktled.
</v><v n="9">När ni drar ut till strid i ert eget land mot en fiende som angriper er skall ni blåsa larmsignal med trumpeterna. Då skall Herren, er Gud, tänka på er, och ni kommer att räddas från era fiender. </v><v n="10">Och när ni har en festdag eller firar era högtider och nymånadsdagar skall ni blåsa i trumpeterna medan ni offrar brännoffer och gemenskapsoffer. Då skall er Gud tänka på er. Jag är Herren, er Gud.</v><v n="11">Under det andra året, den tjugonde dagen i andra månaden, höjde sig molnet från förbundstecknets boning. </v><v n="12">Då bröt israeliterna upp från Sinaiöknen och vandrade från lägerplats till lägerplats tills molnet stannade i Paranöknen. </v><v n="13">Detta var första gången de bröt upp enligt den ordning som Herren hade ålagt dem genom Mose.
</v><v n="14">Först bröt Judas läger upp, med hären ordnad i avdelningar och med Nachshon, Amminadavs son, i spetsen för Judas avdelning, </v><v n="15">med Netanel, Suars son, i spetsen för Isaskar-stammens avdelning </v><v n="16">och med Eliav, Helons son, i spetsen för Sebulon-stammens avdelning. </v><v n="17">Sedan togs boningen ner, och då bröt gershoniterna och merariterna upp, de som bar boningen.
</v><v n="18">Därefter bröt Rubens läger upp, med hären ordnad i avdelningar och med Elisur, Shedeurs son, i spetsen för Rubens avdelning, </v><v n="19">med Shelumiel, Surishaddajs son, i spetsen för Simon-stammens avdelning </v><v n="20">och med Eljasaf, Deguels son, i spetsen för Gad-stammens avdelning. </v><v n="21">Sedan bröt kehatiterna upp, de som bar de heliga föremålen. De andra reste boningen innan kehatiterna kom fram.
</v><v n="22">Därefter bröt Efraims läger upp, med hären ordnad i avdelningar och med Elishama, Ammihuds son, i spetsen för Efraims avdelning, </v><v n="23">med Gamliel, Pedasurs son, i spetsen för Manasse-stammens avdelning </v><v n="24">och med Avidan, Gidonis son, i spetsen för Benjamin-stammens avdelning.
</v><v n="25">Därefter bröt Dans läger upp, som eftertrupp till de andra, med hären ordnad i avdelningar och med Achieser, Ammishaddajs son, i spetsen för Dans avdelning, </v><v n="26">med Pagiel, Okrans son, i spetsen för Asher-stammens avdelning </v><v n="27">och med Achira, Enans son, i spetsen för Naftali-stammens avdelning.
</v><v n="28">På detta sätt, häravdelning för häravdelning, bröt israeliterna upp, och de började sin vandring.
</v><v n="29">Mose sade till sin svärfar Hovav, midjaniten Reguels son: »Nu drar vi bort mot det land som Herren har lovat att ge oss. Följ med, så skall det goda Herren lovat Israel komma dig till godo.« </v><v n="30">Men Hovav svarade: »Nej, jag följer inte med, jag vill hem till mitt eget land och min egen släkt.« — </v><v n="31">»Överge oss inte«, sade Mose, »du vet ju var vi kan slå läger i öknen och måste visa oss vägen. </v><v n="32">Om du följer med oss skall allt det goda Herren ger oss komma dig till godo.«
</v><v n="33">De bröt upp från Herrens berg och vandrade tre dagsmarscher. Herrens förbundsark gick före dem under de tre dagarna för att välja ut deras rastplatser. </v><v n="34">Och Herrens moln fanns över dem om dagen när de drog vidare från sin lägerplats.
</v><v n="35">När arken bröt upp sade Mose:
Res dig, Herre,
må dina fiender skingras,
dina motståndare fly!
</v><v n="36">Och när den stannade sade han:
Vila, Herre,
du som leder Israels tallösa skaror!
</v></c><c n="11">
<v n="1">Folket klagade bittert inför Herren. När han hörde dem greps han av vrede, och Herrens eld bröt ut bland dem och gick härjande fram i utkanten av lägret. </v><v n="2">Folket bönföll Mose om hjälp. Han bad till Herren, och elden dog ut. </v><v n="3">Platsen fick namnet Tavera eftersom Herrens eld hade drabbat dem där.</v><v n="4">Hopen av löst folk som följde med blev alltmer lysten på mat, och även israeliterna började klaga igen: »Om vi bara hade kött att äta! </v><v n="5">Minns ni fisken vi åt i Egypten, så mycket vi ville! Och gurkor och meloner, purjolök och rödlök och vitlök. </v><v n="6">Här får vi gå och sukta, här finns ju ingenting. Man ser inget annat än manna.« — </v><v n="7">Mannat liknade korianderfrö och glänste som harts. </v><v n="8">Folket gick runt och samlade upp det och malde det på handkvarn eller stötte det i mortel. Sedan kokade man det i gryta eller bakade bröd av det; det smakade som kakor bakade med olja. </v><v n="9">När daggen föll över lägret om natten föll också manna.
</v><v n="10">Mose hörde folkets klagan från varje släkt och ur varje tältöppning. Herren greps av häftig vrede, och Mose blev upprörd </v><v n="11">och sade till Herren: »Varför handlar du så illa mot din tjänare? Varför har jag råkat i onåd, varför har du gett mig hela detta folk att bära? </v><v n="12">Är det jag som är deras mor, är det jag som har fött dem? Du säger ju att jag skall bära dem i min famn, som om jag vore amma åt ett dibarn, ända fram till det land som du med ed har lovat deras fäder. </v><v n="13">Var skall jag få kött till hela detta folk, som ligger över mig med sitt klagande och sitt ständiga ’Ge oss kött att äta’? </v><v n="14">Ensam orkar jag inte med detta folk, det är en för tung börda för mig. </v><v n="15">Om du skall behandla mig så, döda mig då hellre. Visa mig den nåden, så att jag slipper det onda du gör mig.«</v><v n="16">Då sade Herren till Mose: »Samla sjuttio av Israels äldste åt mig, sådana som du vet hör till folkets äldste och förmän. För dem till uppenbarelsetältet och låt dem ställa sig där bredvid dig. </v><v n="17">Jag skall stiga ner och tala med dig där, och jag skall ta av den ande som vilar över dig och lägga på dem. De skall hjälpa dig att bära den börda som folket är, så att du slipper bära den ensam.
</v><v n="18">Och till folket skall du säga: Rena er inför morgondagen, ty då skall ni få äta kött. Herren har hört er klagan, ert ständiga ’Om vi bara hade kött att äta! I Egypten hade vi det bra!’ Ja, Herren skall ge er kött, och ni skall få äta. </v><v n="19">Inte bara en dag eller två skall ni äta det, inte bara fem eller tio eller tjugo dagar </v><v n="20">utan en hel månad, ända tills det står er upp i halsen och ni äcklas av det. Och detta därför att ni har förkastat Herren, som finns mitt ibland er, och klagat inför honom: Vi skulle aldrig ha lämnat Egypten!«
</v><v n="21">Mose svarade: »Folket som är med mig räknar 600 000 man, och du säger att du skall ge dem kött att äta i en hel månad. </v><v n="22">Kan vi slakta får och kor, så att de får tillräckligt? Eller fånga all fisk i havet, så att de får tillräckligt?« </v><v n="23">Herren svarade Mose: »Är Herrens arm inte stark nog? Du skall strax få se om mina ord besannas eller ej.«
</v><v n="24">Mose gick ut och talade om för folket vad Herren hade sagt. Han samlade sjuttio av folkets äldste och lät dem ställa sig kring tältet. </v><v n="25">Då steg Herren ner i molnet och talade till honom. Han tog av anden som vilade över Mose och gav åt de sjuttio äldste. När anden kom över dem greps de av profetisk hänryckning, för första och enda gången.
</v><v n="26">Två män — den ene hette Eldad, den andre Medad — hade stannat kvar i lägret. Anden kom också över dem, ty de hörde till de utvalda men hade inte gått ut till tältet, och nu greps de av profetisk hänryckning inne i lägret. </v><v n="27">En pojke sprang bort till Mose och talade om att Eldad och Medad profeterade i lägret. </v><v n="28">Josua, Nuns son, som hade tjänat Mose från ungdomen, vände sig då till honom och sade: »Hejda dem, herre!« </v><v n="29">Men Mose svarade: »Blir du kränkt på mina vägnar? Om ändå hela Herrens folk vore profeter! Om Herren ändå ville låta sin ande komma över dem alla!« </v><v n="30">Sedan återvände Mose till lägret tillsammans med Israels äldste.</v><v n="31">Nu for en vind ut från Herren och drev med sig vaktlar från havet. De flaxade på en meters höjd runt hela lägret ända upp till en dagsmarsch därifrån. </v><v n="32">Folket började fånga vaktlar och höll på hela dagen och hela natten och hela nästa dag, och ingen fick ihop mindre än tio homer. Man bredde ut vaktlarna runt omkring lägret.
</v><v n="33">De hade just satt tänderna i köttet men ännu inte hunnit tugga när Herrens vrede mot folket flammade upp igen. Herren dödade i ett slag en stor mängd av dem. </v><v n="34">Platsen fick namnet Kivrot Hattaava, eftersom de som varit lystna fick sina gravar där.</v><v n="35">Folket bröt upp från Kivrot Hattaava och tågade till Haserot. Medan de var där
</v></c><c n="12">
<v n="1">började Mirjam och Aron att klandra Mose för hans kushitiska hustru; han hade nämligen tagit sig en hustru från Kush. </v><v n="2">De sade: »Är Mose den ende som Herren talar till? Han talar väl till oss också.« Och Herren hörde det. </v><v n="3">Men Mose var en mycket ödmjuk människa, ödmjukare fanns inte på jorden.
</v><v n="4">Plötsligt sade Herren till Mose, Aron och Mirjam: »Gå ut till uppenbarelsetältet, alla tre!« Och alla tre gick dit. </v><v n="5">Herren steg ner i en molnpelare, ställde sig vid ingången till tältet och kallade på Aron och Mirjam. De båda steg fram, </v><v n="6">och han sade:
»Lyssna till Herrens ord:
Finns det en profet ibland er
visar jag mig för honom i syner,
talar jag till honom i drömmar.
</v><v n="7">Inte så med min tjänare Mose:
honom har jag anförtrott hela mitt hus.
</v><v n="8">Till honom talar jag öga mot öga,
öppet, inte i gåtor.
Han skådar Herrens gestalt.
Hur kan ni vara så djärva
att ni klandrar min tjänare Mose?«
</v><v n="9">Herrens vrede flammade mot dem, och han lämnade dem. </v><v n="10">Men när molnet höjde sig från tältet hade Mirjam blivit vit som snö av spetälska. Aron vände sig mot henne, och när han såg att hon blivit spetälsk </v><v n="11">sade han till Mose: »Nåd, herre! Straffa oss inte för den synd som vi var dåraktiga nog att begå. </v><v n="12">Låt henne inte bli som ett dödfött foster, som är halvt förruttnat när det kommer ut ur moderlivet.« </v><v n="13">Då ropade Mose till Herren: »Nej, nej, gör henne frisk igen!« </v><v n="14">Herren svarade honom: »Om hennes far hade spottat henne i ansiktet hade hon fått sitta med sin skam i sju dagar. Nu skall hon i sju dagar hållas utestängd från lägret. Sedan får hon släppas in igen.«
</v><v n="15">Mirjam hölls alltså utestängd från lägret i sju dagar. Och folket bröt inte upp förrän Mirjam hade släppts in igen.
</v></c><c n="13">
<v n="1">Sedan bröt folket upp från Haserot och slog läger i Paranöknen.
</v><v n="2">Herren talade till Mose: </v><v n="3">»Skicka några män att utforska Kanaan, det land som jag skall ge åt israeliterna. Ni skall skicka en från varje fädernestam; alla skall vara hövdingar.«
</v><v n="4">Mose skickade då ut spanare från Paranöknen enligt Herrens befallning; alla var ledande män bland israeliterna. </v><v n="5">Detta var deras namn: från Rubens stam Shammua, Sackurs son, </v><v n="6">från Simons stam Shafat, Horis son, </v><v n="7">från Judas stam Kalev, Jefunnes son, </v><v n="8">från Isaskars stam Jigal, Josefs son, 11från Sebulons stam Gaddiel, Sodis son, 12från Josefs söners stammar dels Gaddi, Susis son, från Manasses stam, </v><v n="9">dels Hosea, Nuns son, från Efraims stam, </v><v n="10">från Benjamins stam Palti, Rafus son, 13från Dans stam Ammiel, Gemallis son, 14från Ashers stam Setur, Mikaels son, 15från Naftalis stam Nachbi, Vofsis son, 16och från Gads stam Geuel, Makis son. 17Detta var namnen på de män som Mose skickade att utforska landet. Hosea, Nuns son, fick av Mose namnet Josua.
18När Mose skickade dem att utforska Kanaan sade han: »Gå genom Negev och upp i bergsbygden 19och se efter vad det är för ett land. Är folket där starkt eller svagt, är de få eller många? 20Är landet de bor i bra eller dåligt? Bor de i läger eller i befästa städer? 21Är landet bördigt eller kargt? Finns där träd eller inte? Gör allt ni kan för att ta med något av det som växer i landet.« — Det var vid den tid då de första druvorna mognar.
22Männen gav sig i väg och utforskade landet från Sinöknen till Rechov nära Levo-Hamat. 23De gick upp genom Negev och kom till Hebron. Där bodde Anaks ättlingar: Achiman, Sheshaj och Talmaj. (Hebron grundades sju år före Soan i Egypten.)
24Sedan kom de till Druvdalen. Där skar de av en vinranka med en enda druvklase, som två man fick bära mellan sig på en stång, och plockade också granatäpplen och fikon. 25Platsen fick namnet Druvdalen efter den druvklase som israeliterna skar av där.
26När fyrtio dagar gått återvände de efter att ha utforskat landet. 27De kom till Mose och Aron och Israels menighet i Kadesh i Paranöknen. De rapporterade till dem och till hela menigheten och visade upp vad som växte i landet. 28De berättade för Mose: »Vi har varit i det land som du skickade oss till. Det flödar verkligen av mjölk och honung — se vad som växer där! 29Men folket som bor där är starkt, städerna är stora och befästa, och vi såg till och med ättlingar till Anak där. 30I Negev bor amalekiterna, i bergsbygden hettiterna, jevuseerna och amoreerna, och längs kusten och vid Jordan bor kanaaneerna.«
31När folket då vände sig mot Mose försökte Kalev lugna dem. »Låt oss dra ut och erövra landet«, sade han. »Vi rår på dem.« 32Men männen som hade varit med honom sade: »Vi kan inte dra ut i strid mot det folket, de är starkare än vi.« 33De spred falska rykten bland israeliterna om det land som de hade utforskat: »Det land som vi har vandrat genom och utforskat är ett land som förtär sina invånare. Och alla vi såg var storvuxna, 34vi såg till och med jättar där.« (Anakiterna var ett slags jättar.) »Då tyckte vi att vi var som gräshoppor, och det måste de också ha tyckt.«
</v></c><c n="14">
<v n="1">Nu bröt hela menigheten ut i klagorop, och folket grät natten igenom. </v><v n="2">Alla israeliterna knotade mot Mose och Aron. Hela menigheten ropade till dem: »Om vi ändå hade fått dö i Egypten! Eller här i öknen! </v><v n="3">Varför leder Herren oss till det där landet? Vi kommer att falla för svärdet, och våra kvinnor och barn blir fiendens byte. Visst vore det bättre för oss att vända tillbaka till Egypten?« </v><v n="4">Och de sade till varandra: »Nu tar vi saken i egna händer och återvänder till Egypten.«
</v><v n="5">Då föll Mose och Aron ner på sina ansikten inför hela den församlade israelitiska menigheten. </v><v n="6">Och Josua, Nuns son, och Kalev, Jefunnes son, som båda hade varit med om att utforska landet, rev sönder sina kläder </v><v n="7">och sade till den israelitiska menigheten: »Det land som vi har vandrat genom och utforskat är ett underbart land. </v><v n="8">Om Herren är tillfreds med oss kommer han att föra oss in i det landet och ge det åt oss, detta land som flödar av mjölk och honung. </v><v n="9">Gör bara inte uppror mot Herren! Och var inte rädda för folket i landet, de blir en munsbit för oss. Deras skydd är borta, men Herren är med oss. Var inte rädda för dem!« </v><v n="10">Men hela menigheten ropade att de skulle stenas. Då visade sig Herrens härlighet vid uppenbarelsetältet för alla israeliterna.
</v><v n="11">Herren sade till Mose: »Hur länge skall detta folk förakta mig, och hur länge skall de vägra lita på mig, trots alla de tecken som jag har gjort bland dem? </v><v n="12">Jag skall slå dem med pest och göra slut på dem, men av dig skall jag göra ett större och mäktigare folk än detta.«
</v><v n="13">Mose svarade: »Och om egypterna får höra det? Du har ju med din kraft fört ut detta folk från dem. </v><v n="14">Och om de berättar det för invånarna här i landet? De har ju hört att du, Herre, finns mitt bland detta folk, du, Herre, som visar dig för dem ansikte mot ansikte, hört att ditt moln finns ovanför dem och att du går framför dem i en molnpelare om dagen och i en eldpelare om natten. </v><v n="15">Om du nu dräper hela detta folk i ett enda slag kommer de andra folken, som har hört om dina storverk, att säga: </v><v n="16">Herren förmådde inte föra sitt folk in i det land som han hade lovat dem med ed. Det var därför han slog ihjäl dem i öknen.
</v><v n="17">Nej, Herre, visa din stora makt och bekräfta dina ord: </v><v n="18">Herren är sen till vrede och rik på kärlek. Han förlåter synd och skuld men lämnar inte den skyldige ostraffad utan låter straffet för fädernas skuld drabba deras ättlingar intill tredje och fjärde led. </v><v n="19">Förlåt nu detta folk dess skuld i din stora kärlek, liksom du har förlåtit dem under hela vägen från Egypten och hit.«
</v><v n="20">Herren svarade: »Jag hör din bön och förlåter dem. </v><v n="21">Men så sant jag lever, och så sant Herrens härlighet uppfyller hela jorden: </v><v n="22">ingen av de män som har sett min härlighet och de tecken jag har gjort i Egypten och i öknen men ändå gång på gång har satt mig på prov och vägrat lyssna till mig, </v><v n="23">ingen av dem skall någonsin få se det land som jag med ed har lovat deras fäder. Ingen av dem som har föraktat mig skall få se det. </v><v n="24">Men min tjänare Kalev har ett annat sinnelag och är mig trogen. Därför skall jag låta honom komma in i det land där han redan har varit, och hans ättlingar skall lägga det under sig. </v><v n="25">Nu bor amalekiterna och kanaaneerna i dalarna. I morgon skall ni ta en ny väg: bryt upp och gå genom öknen i riktning mot Sävhavet.«
</v><v n="26">Herren talade till Mose och Aron:
</v><v n="27">Hur länge skall jag behöva stå ut med denna onda menighet och dess knotande? Ja, jag har hört hur israeliterna har knotat mot mig. </v><v n="28">Säg till dem: Så sant jag lever, säger Herren, ni skall få det så som jag har hört er själva säga. </v><v n="29">Här i öknen skall ni bli liggande som lik, alla ni som blivit mönstrade, alla som är tjugo år eller mer, ni som har knotat mot mig. </v><v n="30">Ingen av er skall komma in i det land som jag med ed har lovat er att få bo i, ingen utom Kalev, Jefunnes son, och Josua, Nuns son. </v><v n="31">Men era barn, som ni sade skulle bli fiendens byte, skall jag låta komma dit, och de skall bli hemmastadda i det land som ni har förkastat. </v><v n="32">Ni själva skall bli liggande som lik här i öknen, </v><v n="33">och era söner skall valla sin boskap i öknen under fyrtio år; de skall bära straffet för er otrohet tills ni allesammans har blivit lik i öknen. </v><v n="34">Liksom ni utforskade landet i fyrtio dagar skall ni bära ert straff i fyrtio år, ett år för varje dag. Då kommer ni att inse vad det betyder att trotsa mig. </v><v n="35">Jag, Herren, har talat. Ja, så skall jag göra med hela denna onda menighet som har gaddat sig samman mot mig: här i öknen skall de allesammans mista livet, här skall de dö.
</v><v n="36">De män som Mose hade skickat för att utforska landet och som vid återkomsten hade fått hela menigheten att knota mot honom genom att sprida falska rykten om landet, </v><v n="37">dessa män som hade spritt onda rykten om landet drabbades nu av Herrens straff och dog. </v><v n="38">Av de män som hade varit i landet och utforskat det överlevde bara Josua, Nuns son, och Kalev, Jefunnes son.</v><v n="39">Mose framförde sitt budskap till israeliterna, och hela folket hängav sig åt sorg och klagan. </v><v n="40">Tidigt nästa morgon ville de tåga upp mot höglandet. »Vi har felat«, sade de, »men nu vill vi ge oss av till det land som Herren har talat om.« </v><v n="41">Men Mose sade: »Varför överträder ni Herrens befallning? Det kommer inte att gå väl. </v><v n="42">Ge er inte av, Herren är inte med er. Ni kommer att bli slagna av era fiender. </v><v n="43">Där uppe möter er amalekiter och kanaaneer, och ni kommer att falla för deras svärd. Ni har vänt er bort från Herren, och därför kommer han inte att vara med er.«
</v><v n="44">I sitt övermod tågade de ändå upp mot höglandet, men varken Herrens förbundsark eller Mose lämnade lägret. </v><v n="45">Då kom amalekiterna och kanaaneerna ner från bergen där de bodde, slog dem, krossade dem och drev dem ända till Horma.
</v></c><c n="15">
<v n="1">Herren talade till Mose:
</v><v n="2">Säg till israeliterna: När ni kommer in i det land som jag skall ge er och där ni skall bo, </v><v n="3">och ni vill offra ett eldoffer åt Herren, ett brännoffer eller ett slaktoffer, för att uppfylla ett löfte eller som frivillig gåva eller i samband med era högtider, och därmed ge Herren en lukt som gör honom nöjd, offret av tjurar eller får, </v><v n="4">då skall den som ger Herren detta offer också bära fram en tiondels efa siktat mjöl blandat med en kvarts hin olja som matoffer, </v><v n="5">och som dryckesoffer vid sitt brännoffer eller slaktoffer en kvarts hin vin för varje lamm. </v><v n="6">Är det en bagge, skall du bära fram två tiondels efa siktat mjöl blandat med en tredjedels hin olja som matoffer, </v><v n="7">och som dryckesoffer en tredjedels hin vin. Då ger du Herren en lukt som gör honom nöjd. </v><v n="8">Och när du offrar en tjur som brännoffer eller slaktoffer, för att uppfylla ett löfte eller ge ett gemenskapsoffer åt Herren, </v><v n="9">skall du samtidigt med tjuren bära fram tre tiondels efa siktat mjöl blandat med en halv hin olja som matoffer, </v><v n="10">och som dryckesoffer skall du bära fram en halv hin vin. Då blir det ett eldoffer, en lukt som gör Herren nöjd.
</v><v n="11">Det sagda gäller för varje tjur och varje bagge, för lamm och för killingar. </v><v n="12">Så skall ni göra med varje enskilt djur, oavsett hur många ni offrar. </v><v n="13">Alla infödda israeliter skall göra som här är sagt, när de vill offra ett eldoffer, en lukt som gör Herren nöjd. </v><v n="14">Och när en invandrare eller en tillfällig besökare nu eller i framtiden vill offra ett eldoffer, en lukt som gör Herren nöjd, skall han göra på samma sätt som ni. </v><v n="15">En och samma stadga skall gälla i församlingen för er och för invandraren som bor hos er. Detta skall vara en oföränderlig stadga för er genom alla släktled. Ni och invandrarna skall handla på ett och samma sätt inför Herren. </v><v n="16">Samma lag och samma rätt skall gälla för er och för invandraren som bor hos er.</v><v n="17">Herren talade till Mose:
</v><v n="18">Säg till israeliterna: När ni kommer in i det land som jag skall föra er till </v><v n="19">och ni äter av det bröd landet ger, skall ni offra en gåva åt Herren. </v><v n="20">Den första brödkakan ni bakar skall vara er offergåva, på samma sätt som när ni ger en offergåva från tröskplatsen. </v><v n="21">Det första som ni bakar skall ni genom alla släktled ge som en gåva åt Herren.</v><v n="22">-</v><v n="23">Om ni eller era efterkommande utan uppsåt försummar att följa dessa bud — under tiden från Herrens första befallning och allt framgent — de bud som Herren gav Mose, allt det som Herren har befallt er genom honom, </v><v n="24">då gäller detta:
Om det är menigheten som har begått en ouppsåtlig försyndelse, skall hela menigheten offra en ungtjur som brännoffer, en lukt som gör Herren nöjd, tillsammans med de föreskrivna mat- och dryckesoffren, och därtill en getabock som syndoffer. </v><v n="25">Prästen skall bringa försoning åt hela den israelitiska menigheten, och de får förlåtelse, ty det var fråga om en försyndelse utan uppsåt, och de har inför Herren burit fram sin gåva, ett eldoffer åt Herren, och sitt syndoffer för denna ouppsåtliga försyndelse. </v><v n="26">Hela den israelitiska menigheten skall få förlåtelse, även invandraren som bor där — hela folket hade ju del i försyndelsen.
</v><v n="27">Om en enskild syndar utan uppsåt, skall han bära fram en årsgammal get som syndoffer. </v><v n="28">Prästen skall inför Herren bringa försoning åt den som har felat genom sin ouppsåtliga synd, och han får försoning och förlåtelse.
</v><v n="29">Samma lag skall gälla för var och en av er som syndar utan uppsåt, för de infödda israeliterna likaväl som för invandrarna hos dem. </v><v n="30">Men om någon, infödd eller invandrare, handlar med berått mod, hädar han Herren och skall utstötas ur sitt folk. </v><v n="31">Han har föraktat Herrens ord och brutit hans bud. Han måste utstötas, han har dragit skuld över sig.</v><v n="32">När israeliterna var i öknen ertappades en man med att samla ved på sabbatsdagen. </v><v n="33">De som kom på honom med detta förde honom inför Mose och Aron och hela menigheten. </v><v n="34">Mannen sattes i förvar eftersom de inte hade fått något besked om vad som skulle göras med honom.
</v><v n="35">Herren sade till Mose:
Mannen skall straffas med döden. Hela menigheten skall stena honom utanför lägret.
</v><v n="36">Menigheten förde honom utanför lägret och stenade honom till döds, så som Herren hade befallt Mose.</v><v n="37">Herren sade till Mose:
</v><v n="38">Säg till israeliterna att de och deras efterkommande skall sätta tofsar i hörnen på sina mantlar och i varje tofs en violett tråd. </v><v n="39">När ni ser på de tofsar som ni har gjort på detta sätt skall ni minnas alla Herrens bud och följa dem i stället för att irra omkring i den trolöshet som era hjärtan och ögon förleder er till. </v><v n="40">Ni skall minnas alla mina bud och följa dem och vara helgade åt er Gud. </v><v n="41">Jag är Herren, er Gud, som förde er ut ur Egypten för att vara er Gud. Jag är Herren, er Gud.
</v></c><c n="16">
<v n="1">Korach, son till Jishar, son till Kehat, son till Levi, samt rubeniterna Datan och Aviram, Eliavs söner, och On, Pelets son, utmanade Mose </v><v n="2">och trädde fram till honom tillsammans med 250 israeliter, menighetens hövdingar och utvalda talesmän, alla med stort anseende. </v><v n="3">De samlades kring Mose och Aron och anklagade dem: »Ni har gått för långt! Hela menigheten är helig, allesammans, och Herren finns mitt ibland dem. Varför vill ni vara förmer än Herrens församling?«
</v><v n="4">När Mose hörde detta föll han ner på sitt ansikte. </v><v n="5">Sedan talade han till Korach och hela hans menighet: »I morgon skall Herren ge besked om vem som är hans och vem som är helig. Den mannen får komma nära honom, den som Herren väljer får komma nära honom. </v><v n="6">Du, Korach, och hela din menighet skall göra så här: ni skall ta fram fyrfat, </v><v n="7">och i morgon skall ni lägga glöd i dem och strö över rökelse inför Herren. Den man som Herren då väljer är den helige. Leviter, det är ni som har gått för långt!«
</v><v n="8">Och Mose sade till Korach: »Hör på, leviter! </v><v n="9">Räcker det inte att Israels Gud har avskilt er från Israels menighet och låtit er komma nära honom för att utföra arbetet vid Herrens boning och bistå menigheten som dess tjänare? </v><v n="10">Han har låtit dig och alla dina levitiska bröder komma nära sig, men nu kräver ni dessutom att få vara präster. </v><v n="11">Ni har alltså sammansvurit er mot Herren, du och hela din menighet. Aron betyder ingenting, det är inte mot honom ni knotar.«
</v><v n="12">Mose sände bud efter Datan och Aviram, Eliavs söner, men de svarade: »Vi kommer inte! </v><v n="13">Räcker det inte med att du har fört oss ut från ett land som flödar av mjölk och honung för att låta oss dö i öknen? Skall du nu också göra dig till herre över oss? </v><v n="14">Och inte har du fört oss till ett land som flödar av mjölk och honung eller gett oss åkrar och vingårdar att äga. Tänker du sticka ut ögonen på de här männen? Nej, vi kommer inte!«
</v><v n="15">Mose fylldes av vrede och sade till Herren: »Ta inte emot något offer från dem. Jag har inte tagit ifrån dem en enda åsna, och jag har inte gjort en enda av dem något ont.«
</v><v n="16">Till Korach sade Mose: »I morgon skall du och hela din menighet infinna er inför Herren, du själv och de, tillsammans med Aron. </v><v n="17">Var och en skall ta med sig sitt fyrfat och strö rökelse på det. Alla skall bära fram sina fyrfat inför Herren, 250 stycken, och du och Aron skall också ta med era fyrfat.«
</v><v n="18">Alla tog sina fyrfat, och de lade i glöd och strödde över rökelse. De ställde sig vid ingången till uppenbarelsetältet, liksom Mose och Aron. </v><v n="19">Korach samlade hela menigheten mitt emot dem, alla vända mot uppenbarelsetältets ingång.
Herrens härlighet visade sig för hela menigheten, </v><v n="20">och Herren talade till Mose och Aron: </v><v n="21">»Dra er undan från denna menighet, så skall jag förinta den på ett ögonblick.« </v><v n="22">De föll ner på sina ansikten och sade: »Gud, du som ger alla människor liv och ande, skall du låta din vrede drabba hela menigheten, därför att en enda man har syndat?«
</v><v n="23">Herren talade till Mose: </v><v n="24">»Säg åt menigheten att dra sig bort från Korachs, Datans och Avirams boning.« </v><v n="25">Då gick Mose följd av Israels äldste bort till Datan och Aviram </v><v n="26">och talade till menigheten: »Håll er undan från dessa förbrytares tält! Rör inte vid något som tillhör dem, då blir ni utplånade för alla deras synders skull.« </v><v n="27">De drog sig då bort från Korachs, Datans och Avirams boning.
Datan och Aviram hade gått ut och ställt sig i tältdörrarna tillsammans med hustrur och barn och spädbarn. </v><v n="28">Mose sade: »Så här skall ni få veta att det är Herren som har sänt mig att utföra allt det som jag gör, och att jag inte gör något på eget bevåg: </v><v n="29">Om dessa människor dör en vanlig död och delar människors vanliga öde, då har Herren inte sänt mig. </v><v n="30">Men om Herren visar sin skaparmakt, om han låter jorden öppna sitt gap och sluka dem med allt vad de äger, så att de störtar levande ner i dödsriket, då vet ni att de här männen har visat förakt för Herren.«
</v><v n="31">Just när han hade sagt detta rämnade marken under dem. </v><v n="32">Jorden öppnade sitt gap och slukade dem och deras familjer, liksom Korachs anhöriga, och alla deras ägodelar. </v><v n="33">De störtade levande ner i dödsriket med allt vad de ägde, jorden slöt sig över dem och de var utplånade ur församlingen. </v><v n="34">Alla israeliter som fanns i närheten flydde bort vid deras skrik, i skräck för att själva slukas av jorden.
</v><v n="35">Och eld sköt ut från Herren och förbrände de 250 män som hade offrat rökelse.
</v><v n="36">Herren talade till Mose:
</v><v n="37">Säg till prästen Elasar, Arons son, att han skall dra fram fyrfaten ur askan. Sprid sedan ut glöden. Fyrfaten är heliga, </v><v n="38">de som bars av dessa syndare som förverkade sina liv. De skall hamras ut till tunna plåtar som skall täcka altaret, ty de blev heliga när de fördes fram inför Herren. Så blir de en varning för israeliterna.
</v><v n="39">Prästen Elasar tog kopparfyrfaten som hade burits fram av dem som förbrändes, och de hamrades ut för att täcka altaret. </v><v n="40">Så skulle de påminna israeliterna om att en obehörig, en som inte är av Arons släkt, aldrig får komma inför Herren och tända rökelse, för att det inte skall gå som det gick med Korach och hans menighet. Elasar gjorde som Herren befallt honom genom Mose.
</v><v n="41">Dagen därpå knotade hela den israelitiska menigheten mot Mose och Aron och anklagade dem för att ha dödat Herrens folk. </v><v n="42">Menigheten samlades för att angripa Mose och Aron och vände sig mot uppenbarelsetältet. Då täcktes det av molnet, och Herrens härlighet visade sig. </v><v n="43">Mose och Aron ställde sig framför uppenbarelsetältet, </v><v n="44">och Herren talade till Mose: </v><v n="45">»Gå bort från denna menighet, så skall jag förinta den på ett ögonblick.« De föll ner på sina ansikten. </v><v n="46">Därefter sade Mose till Aron: »Tag ditt fyrfat, fyll det med glöd från altaret och strö över rökelse. Skynda dig sedan ut bland menigheten och bringa försoning åt den. Herren har redan släppt lös sin vrede, och hemsökelsen har börjat.«
</v><v n="47">Aron tog det Mose hade sagt och skyndade sig in bland de församlade, där hemsökelsen redan hade börjat. Aron brände rökelse och bringade så försoning åt folket. </v><v n="48">Han stod mellan de döda och de levande, och hemsökelsen upphörde. </v><v n="49">Vid hemsökelsen omkom 14 700 människor, förutom de som dött för Korachs skull. </v><v n="50">När hemsökelsen hade upphört återvände Aron till Mose vid uppenbarelsetältets ingång.
</v></c><c n="17">
<v n="1">Herren talade till Mose:
</v><v n="2">Säg till israeliterna att varje stamöverhuvud skall ge dig en stav, en för varje stam, sammanlagt tolv stycken. Skriv vars och ens namn på hans stav — </v><v n="3">på Levis stav skall du skriva Arons namn — ty det skall finnas en stav för varje familjeöverhuvud. </v><v n="4">Stavarna skall du lägga framför förbundstecknet i uppenbarelsetältet, där jag uppenbarar mig för er. </v><v n="5">Staven som tillhör den man jag har utvalt kommer då att skjuta skott. Så slipper jag höra israeliternas knot, deras ständiga knotande mot er.
</v><v n="6">Mose talade med israeliterna, och alla deras familjeöverhuvuden gav honom var sin stav, sammanlagt tolv stycken. Även Arons stav fanns bland dem. </v><v n="7">Mose lade stavarna inför Herren i förbundstecknets tält.
</v><v n="8">Dagen därpå gick Mose in i förbundstecknets tält. Då hade Arons stav skjutit skott, staven från Levis stam. Den knoppades, den blommade och den bar mogna mandlar. </v><v n="9">Mose bar då alla stavarna som låg inför Herren ut till israeliterna. De såg på dem. Sedan tog var och en sin stav.
</v><v n="10">Herren sade till Mose:
Lägg tillbaka Arons stav framför förbundstecknet. Där skall den ligga som en varning för alla som vill göra uppror. Så får du ett slut på deras knotande mot mig, och de behöver inte dö.
</v><v n="11">Mose gjorde så. Han gjorde som Herren hade befallt honom.</v><v n="12">Israeliterna sade till Mose: »Vi går under! Vi förgås! Vi förgås allesammans! </v><v n="13">Var och en som kommer nära, som närmar sig Herrens boning, han dör. Måste vi gå under allihop?«
</v></c><c n="18">
<v n="1">Då sade Herren till Aron:
Du och dina söner och hela din familj skall bära den skuld som kan uppkomma vid helgedomen. Du och dina söner skall bära den skuld som kan uppkomma i prästtjänsten. </v><v n="2">Dina bröder av Levis stam, din fädernestam, skall du också låta vara med. Låt dem biträda dig och hjälpa dig när du och dina söner tjänstgör framför förbundstecknets tält. </v><v n="3">De skall stå till ditt förfogande och ansvara för hela tältet, men de får inte komma nära de heliga föremålen eller altaret, ty då kommer både de och ni att dö. </v><v n="4">De skall biträda dig och ansvara för uppenbarelsetältet, för allt arbete där. Men ingen obehörig får närma sig er. </v><v n="5">Det är ni som ansvarar för de heliga tingen och altaret. Då kommer israeliterna inte mer att drabbas av vreden.
</v><v n="6">Jag har själv skilt ut era bröder leviterna från de andra israeliterna. De är en gåva åt er, avskilda åt Herren för att utföra arbetet vid uppenbarelsetältet. </v><v n="7">Men du och dina söner skall ansvara för er prästtjänst, för allt som gäller altaret och det som är bakom förhänget — det är vad ni skall utföra. Jag ger er prästämbetet som ett privilegium. Varje obehörig som befattar sig med det skall dödas.</v><v n="8">Herren sade till Aron:
Jag överlåter åt dig ansvaret för de offergåvor som lämnas åt mig, för alla israeliternas heliga gåvor. Jag ger dem åt dig och dina söner som en förmån, som er oföränderliga rättighet.
</v><v n="9">Detta skall tillhöra dig av det högheliga, av eldoffren:
Alla deras gåvor, alla matoffer, syndoffer och skuldoffer de erlägger åt mig, skall vara din och dina söners högheliga andel. </v><v n="10">Du skall äta dem som det anstår högheliga ting. Bara män får äta av dem. De skall vara heliga för dig.
</v><v n="11">Detta skall också tillhöra dig:
Det som lyfts upp av israeliternas gåvor, alltså alla deras lyftoffer, ger jag åt dig och dina söner och döttrar som er oföränderliga rättighet. Var och en i din familj som är ren får äta av detta.
</v><v n="12">Det första av skörden, allt det bästa av olja och allt det bästa av vin och säd som de ger åt Herren, ger jag åt dig. </v><v n="13">Förstlingsgåvorna av allt som odlas i landet, de som frambärs åt Herren, skall tillhöra dig. Var och en i din familj som är ren får äta av detta.
</v><v n="14">Allt i Israel som har vigts åt Herren skall tillhöra dig.
</v><v n="15">Det första som kommer ur moderlivet och bärs fram åt Herren skall tillhöra dig, vilken levande varelse det än gäller, människa eller djur. Men en förstfödd människa skall friköpas, och ett förstfött orent djur skall också friköpas. </v><v n="16">De skall friköpas till fastställt värde när de är en månad gamla: fem siklar silver efter tempelvikt, dvs. 20 gera per sikel. </v><v n="17">Men förstfödda djur bland nötboskap, får eller getter kan inte friköpas, de är heliga. Blodet från dem skall du stänka på altaret, och fettet skall du bränna som ett eldoffer, en lukt som gör Herren nöjd. </v><v n="18">Köttet skall tillhöra dig, liksom bringan som har lyfts upp och det högra låret.
</v><v n="19">Alla heliga gåvor som israeliterna offrar åt Herren ger jag alltså åt dig och dina söner och döttrar som er oföränderliga rättighet. Detta är ett saltförbund med oföränderlig giltighet inför Herren, för dig lika väl som för dina efterkommande.</v><v n="20">Herren sade till Aron:
I deras land får du ingen egendom, ingen andel skall tillfalla dig bland dem. Jag är din andel och din egendom i Israel.
</v><v n="21">Åt leviterna ger jag som egendom allt tionde från Israel som ersättning för det arbete de utför, deras arbete vid uppenbarelsetältet. </v><v n="22">Hädanefter får övriga israeliter inte komma nära uppenbarelsetältet, ty då drar de skuld över sig och måste dö. </v><v n="23">Det är leviterna som skall utföra arbetet där, och de skall bära den skuld de kan dra över sig. Detta skall vara en oföränderlig stadga för er genom alla släktled. De tilldelas ingen egendom som de andra israeliterna; </v><v n="24">det tionde som israeliterna ger Herren som offergåva är den egendom som jag ger åt dem. Det är därför jag säger att leviterna inte skall tilldelas någon egendom som de andra israeliterna.
</v><v n="25">Herren talade till Mose:
</v><v n="26">Till leviterna skall du säga: När ni tar emot israeliternas tionde, det som jag har bestämt att ni skall få av dem som er egendom, skall ni ge Herren en tiondel av tiondet som offergåva. </v><v n="27">Denna gåva skall räknas er till godo som om det vore säden från en tröskplats eller flödet från ett presskar. </v><v n="28">På så sätt ger också ni er offergåva åt Herren. Ni skall ge den från alla tionden som ni tar emot från israeliterna. Av dem skall ni ge en offergåva åt Herren, och den skall ni lämna till prästen Aron. </v><v n="29">Från alla gåvor som ni mottar skall ni ta undan en full offergåva åt Herren, och det ni sålunda helgar skall ni alltid ta från de bästa gåvorna.
</v><v n="30">Säg också till dem: När ni har offrat det bästa av era tionden blir dessa för er leviter likvärdiga med vad andra får från tröskplats eller presskar. </v><v n="31">Ni får äta dem på vilken plats ni vill tillsammans med era familjer, ty detta är er lön, ersättningen för ert arbete vid uppenbarelsetältet. </v><v n="32">Genom att offra det bästa av era tionden undgår ni att dra skuld över er genom dem. Ni vanhelgar inte israeliternas heliga gåvor och behöver inte dö.
</v></c><c n="19">
<v n="1">Herren talade till Mose och Aron:
</v><v n="2">Detta är den lagbestämmelse som Herren har fastställt: Säg till israeliterna att de skall föra fram en röd ko, en som är utan vank och lyte och aldrig har gått under ett ok. </v><v n="3">Ni skall överlämna den till prästen Elasar, och den skall sedan föras utanför lägret och slaktas i hans närvaro. </v><v n="4">Därefter skall prästen Elasar ta av dess blod på fingret och sju gånger stänka blodet mot uppenbarelsetältets framsida. </v><v n="5">Sedan skall kon brännas upp i hans åsyn: hud, kött och blod skall brännas tillsammans med inälvorna. </v><v n="6">Prästen skall ta cederträ, isop och karmosinröd ull och kasta det på bålet där kon ligger. </v><v n="7">Han skall tvätta sina kläder och bada och får sedan komma in i lägret men är oren till kvällen. </v><v n="8">Den som brände kon skall också tvätta sina kläder och bada och vara oren till kvällen. </v><v n="9">Därefter skall en man som är ren samla upp askan efter kon och lägga den på en ren plats utanför lägret. Den israelitiska menigheten skall ta hand om askan och använda den till reningsvatten. Detta är ett syndoffer. </v><v n="10">Den som samlade upp askan efter kon skall tvätta sina kläder och vara oren till kvällen. Detta skall vara en oföränderlig stadga för israeliterna liksom för invandrarna som bor hos dem.
</v><v n="11">Den som rör vid ett lik, vem den döde än må vara, skall vara oren i sju dagar. </v><v n="12">Han skall rena sig med askan den tredje och den sjunde dagen och är sedan ren. Om han inte renar sig den tredje och den sjunde dagen, förblir han oren. </v><v n="13">Var och en som rör vid ett lik, en död människas kropp, och inte renar sig, han orenar Herrens boning. En sådan skall utstötas ur Israel. Eftersom inget reningsvatten har stänkts på honom, är och förblir han oren.
</v><v n="14">Detta är lagen: När en människa dör i ett tält skall alla som går in i tältet eller redan befinner sig där vara orena i sju dagar. </v><v n="15">Alla öppna kärl, de som inte är täckta och överbundna, skall likaså vara orena. </v><v n="16">Och var och en som ute i det fria rör vid någon som stupat för svärd eller avlidit på annat sätt, vid benen från en människa eller vid en grav skall vara oren i sju dagar. </v><v n="17">För att göra den orene ren igen skall man ta aska från det förbrända syndoffret och blanda den med friskt vatten i en skål. </v><v n="18">Därefter skall en man som är ren ta en isopkvist, doppa den i vattnet och stänka på tältet och alla kärlen liksom på dem som befunnit sig där inne eller på den som rört vid benen, vid den stupade eller avlidne eller vid graven. </v><v n="19">Den rene mannen skall stänka på den orene den tredje och den sjunde dagen. Den sjunde dagen gör han honom ren. Då skall den renade tvätta sina kläder och bada, och när kvällen kommer är han ren. </v><v n="20">Men den som blir oren och inte renar sig, han skall utstötas ur församlingen, ty han har orenat Herrens helgedom. Inget reningsvatten har stänkts på honom, han är oren. </v><v n="21">Detta skall vara en oföränderlig stadga för folket.
Den som har stänkt reningsvattnet skall också tvätta sina kläder, och var och en som rör vid reningsvattnet skall vara oren till kvällen. </v><v n="22">Allt som den orene berör blir orent, och den som rör vid honom blir oren till kvällen.
</v></c><c n="20">
<v n="1">Hela Israels menighet nådde fram till Sinöknen i första månaden, och folket slog sig ner i Kadesh. Där dog Mirjam, och där blev hon också begravd.
</v><v n="2">Men menigheten led brist på vatten, och de samlades kring Mose och Aron. </v><v n="3">Folket anklagade Mose och sade: »Om vi ändå hade fått dö när våra bröder dog inför Herren! </v><v n="4">Varför har ni fört Herrens församling till den här öknen, där både vi och vår boskap går under? </v><v n="5">Varför har ni fört oss ut ur Egypten och tagit oss till detta eländiga ställe? Här växer varken säd eller fikon eller druvor eller granatäpplen, och här finns inget vatten att dricka!« </v><v n="6">Mose och Aron lämnade då församlingen och gick till uppenbarelsetältets ingång, där de föll ner på sina ansikten. Då visade sig Herrens härlighet för dem.
</v><v n="7">Herren talade till Mose: </v><v n="8">»Tag staven och kalla samman menigheten, du och din bror Aron. Ni skall tala till klippan i deras åsyn, då kommer den att ge ifrån sig vatten. Så skaffar du fram vatten åt dem ur klippan och ger menigheten och boskapen att dricka.« </v><v n="9">Mose tog staven som låg inför Herren, så som han blivit befalld, </v><v n="10">och Mose och Aron samlade församlingen framför klippan. Mose sade till dem: »Hör på, upprorsmän! Kan vi skaffa fram vatten åt er ur den här klippan?« </v><v n="11">Så lyfte Mose handen och slog två gånger med staven mot klippan. Vattnet forsade fram, och både menigheten och boskapen fick dricka.
</v><v n="12">Men Herren sade till Mose och Aron: »Ni litade inte på mig och höll mig inte helig inför israeliterna. Därför kommer ni inte att föra denna församling in i det land som jag har gett dem.«
</v><v n="13">Detta var ett Merivavatten, ett anklagelsevatten: israeliterna anklagade Herren, men han visade sin helighet bland dem.</v><v n="14">Från Kadesh skickade Mose följande budskap till kungen av Edom: »Så säger din broder Israel: Du känner till alla de vedermödor vi fått utstå. </v><v n="15">Våra fäder flyttade ner till Egypten, och vi bodde länge där. Men vi liksom våra fäder blev förtryckta av egypterna. </v><v n="16">När vi åkallade Herren hörde han våra rop; han sände en ängel och förde oss ut ur Egypten. Nu befinner vi oss i Kadesh vid gränsen till ditt område. </v><v n="17">Låt oss få tåga genom ditt land. Vi kommer inte att gå över åkrar och vingårdar eller dricka vatten ur brunnarna. Vi går längs Kungsvägen och viker inte av åt vare sig höger eller vänster förrän vi har passerat ditt område.«
</v><v n="18">Men svaret från Edom löd: »Ni får inte tåga genom mitt land. Om ni försöker hindrar jag er med vapenmakt.« </v><v n="19">Israeliterna svarade: »Vi kommer att följa stora vägen, och om vi och vår boskap skulle dricka av ditt vatten, så skall vi betala för det. Det är inte mycket vi begär, bara att få gå rakt igenom.« </v><v n="20">Men Edom förbjöd dem att passera och drog ut mot dem med en stor och slagkraftig här. </v><v n="21">Israel fick alltså inte tåga genom Edoms område utan vek undan för edomeerna.</v><v n="22">Israeliterna bröt upp från Kadesh, och hela menigheten kom till berget Hor.
</v><v n="23">På berget Hor, vid gränsen till Edom, sade Herren till Mose och Aron: </v><v n="24">»Aron skall förenas med sina fäder. Han får inte komma in i det land som jag har gett åt israeliterna, ty ni trotsade min befallning om Merivavattnet. </v><v n="25">Du skall ta med dig Aron och hans son Elasar upp på berget Hor. </v><v n="26">Ta av Aron hans dräkt och klä hans son Elasar i den. Därefter skall Aron gå till sina fäder, han skall dö där.«
</v><v n="27">Mose gjorde som Herren hade befallt, och de gick upp på berget Hor i hela menighetens åsyn. </v><v n="28">Mose tog av Aron hans dräkt och klädde hans son Elasar i den. Där, högst uppe på berget, dog Aron. Sedan gick Mose och Elasar ner därifrån. </v><v n="29">När menigheten fick veta att Aron var död begräts han av hela Israel i trettio dagar.
</v></c><c n="21">
<v n="1">Kanaaneerna — kungen av Arad — som bodde i Negev fick höra att israeliterna närmade sig längs Atarimvägen. Då anföll de israeliterna och tog fångar. </v><v n="2">Israel gav då detta löfte till Herren: »Om du ger detta folk i vårt våld skall vi viga deras städer åt förintelse.« </v><v n="3">Herren hörde Israels bön och utlämnade kanaaneerna åt dem, och de vigde dem och deras städer åt förintelse. Platsen fick namnet Horma.</v><v n="4">De bröt upp från berget Hor i riktning mot Sävhavet för att gå vägen runt Edom. Under vandringen blev folket otåligt </v><v n="5">och klandrade både Gud och Mose: »Varför har ni fört oss ut ur Egypten för att dö i öknen? Här finns inget att äta och dricka. Vi är utleda på den usla maten.«
</v><v n="6">Då skickade Herren ormar mot folket, giftormar som bet israeliterna så att många av dem dog. </v><v n="7">Folket kom till Mose och sade: »Vi syndade när vi klandrade Herren och dig. Be till Herren att han tar bort ormarna från oss.«
Mose bad för folket, </v><v n="8">och Herren sade till Mose: »Gör en orm och sätt upp den som ett fälttecken. Var och en som blir biten skall se på den, så får han leva.« </v><v n="9">Och Mose gjorde en orm av koppar och satte upp den som ett fälttecken. Den som blev biten av en orm såg på kopparormen, och då fick han leva.</v><v n="10">Israeliterna bröt upp och slog sedan läger vid Ovot. </v><v n="11">När de brutit upp från Ovot slog de läger vid Ije Haavarim i öknen öster om Moab. </v><v n="12">De bröt upp därifrån och slog läger i Sereddalen, </v><v n="13">och efter att ha brutit upp därifrån slog de läger på andra sidan Arnon, i den öken som börjar på amoreiskt område. Arnon bildar nämligen gräns mot Moab, mellan Moab och amoreerna. </v><v n="14">Som det står i Boken om Herrens krig:
… Vahev i Sufa och bäckravinerna.
Arnon </v><v n="15">och bäckravinernas brant,
som sträcker sig mot landet kring Ar,
som lutar mot gränsen till Moab …
</v><v n="16">Därifrån gick de till Beer, den brunn om vilken Herren sade till Mose: »Samla folket, så skall jag ge dem vatten.« </v><v n="17">Då sjöng Israel denna sång:
Flöda, du brunn! Besjung den,
</v><v n="18">brunnen som furstar grävde,
som de främsta i folket har öppnat
med spira och härskarstav.
Från Beer gick de till Mattana, </v><v n="19">från Mattana till Nachaliel, från Nachaliel till Bamot, </v><v n="20">och från Bamot till den dal som ligger på Moabs område uppe på Pisga, som höjer sig över Jeshimon.</v><v n="21">Israel skickade följande budskap till Sichon, amoreernas kung: </v><v n="22">»Låt oss få tåga genom ditt land. Vi kommer inte att trampa in på åkrar och vingårdar eller dricka vatten ur brunnarna. Vi går på Kungsvägen tills vi har passerat ditt område.«
</v><v n="23">Men Sichon tillät inte att Israel tågade genom hans område. Han samlade allt sitt folk och drog ut i öknen för att möta israeliterna. När han kom till Jahas gick han till anfall mot dem, </v><v n="24">men israeliterna slog honom och intog hans land från Arnon till Jabbok, fram till ammoniternas land, ty deras gräns var befäst. </v><v n="25">Israeliterna intog alla städerna i landet, och de bosatte sig i alla amoreernas städer, i Heshbon och i alla dess lydstäder.
</v><v n="26">Heshbon var amoreerkungen Sichons huvudstad. Han hade fört krig mot den förre kungen i Moab och tagit ifrån honom allt land ända ner till Arnon. </v><v n="27">Som skalderna sjunger:
Kom, Heshbon skall byggas upp,
Sichons stad skall befästas.
</v><v n="28">Eld slog ut från Heshbon,
en flamma från Sichons borg.
Den förbrände Ar i Moab,
den slukade Bamot vid Arnon.
</v><v n="29">Ve dig, Moab!
Förlorat är du, Kemoshs folk!
Han lät sina söner bli slagna på flykt,
sina döttrar föras i fångenskap
till amoreernas kung, till Sichon.
</v><v n="30">[---]
</v><v n="31">Israeliterna bodde nu i amoreernas land. </v><v n="32">Mose sände spanare mot Jaser, och israeliterna intog dess lydstäder och drev bort de amoreiska invånarna.
</v><v n="33">Därefter slog de in på vägen mot Bashan. Og, kungen av Bashan, drog ut med allt sitt folk för att möta dem i strid vid Edrei. </v><v n="34">Men Herren sade till Mose: »Var inte rädd för honom. Jag ger honom i ditt våld, med allt hans folk och hela hans land. Du skall göra med honom som du gjorde med amoreernas kung Sichon, som härskade i Heshbon.« </v><v n="35">Och de dödade Og och hans söner och allt hans folk. Ingen av dem slapp undan. Sedan intog de hans land.
</v></c><c n="22">
<v n="1">Israeliterna bröt upp och slog sedan läger på Moabs hedar, öster om Jordan, mitt emot Jeriko.
</v><v n="2">Balak, Sippors son, fick veta vad israeliterna hade gjort med amoreerna, </v><v n="3">och i Moab spred sig fruktan för detta folk, som var så manstarkt. Moabiterna kände sig hotade av israeliterna </v><v n="4">och lät hälsa de äldste i Midjan: »Nu kommer den här horden att beta av hela landet, liksom oxen betar av allt gräs på marken.«
Balak, Sippors son, var vid denna tid kung av Moab. </v><v n="5">Han skickade följande budskap för att kalla till sig Bileam, Beors son, från Petor, som ligger i amaveernas land vid Eufrat: »Det har kommit ett folk från Egypten, och det brer ut sig över hela landet, jag har dem alldeles inpå mig. </v><v n="6">Kom, förbanna detta folk åt mig, jag rår inte på dem. Då kan jag kanske slå dem och driva ut dem ur landet. För det vet jag: välsignad är den som du välsignar, förbannad den som du förbannar.«
</v><v n="7">De äldste i Moab och de äldste i Midjan tog med sig siarlön och gav sig i väg. När de kom till Bileam framförde de Balaks begäran. </v><v n="8">Han svarade: »Stanna här över natten, så skall jag svara med de ord Herren ger mig.« Och de moabitiska hövdingarna stannade hos Bileam.
</v><v n="9">Gud kom till Bileam och sade: »Vad är det för män som är hos dig?« </v><v n="10">Bileam svarade Gud: »Kungen av Moab, Balak, Sippors son, har sänt mig detta bud: </v><v n="11">Det folk som har kommit från Egypten brer ut sig över hela landet. Kom och förbanna dem åt mig. Då kan jag kanske ta upp striden med dem och driva ut dem.« </v><v n="12">Gud sade till Bileam: »Följ inte med dem. Du skall inte förbanna det folket, ty det är välsignat.«
</v><v n="13">På morgonen, när Bileam stigit upp, sade han till Balaks hövdingar: »Vänd tillbaka till ert land, Herren vägrar att låta mig följa med er.« </v><v n="14">De moabitiska hövdingarna gav sig i väg. De återvände till Balak och sade: »Bileam vägrade att följa med oss.«
</v><v n="15">Då skickade Balak ut nya hövdingar, fler och förnämare än förra gången. </v><v n="16">De kom till Bileam och sade till honom: »Så säger Balak, Sippors son: Låt inget hindra dig från att komma till mig. </v><v n="17">Jag skall löna dig rikligt och göra allt vad du begär, om du bara kommer hit och förbannar det här folket åt mig.« </v><v n="18">Bileam svarade Balaks utsända: »Även om Balak ger mig allt silver och guld som finns i hans palats kan jag inte trotsa Herrens, min Guds, befallning, vare sig i stort eller i smått. </v><v n="19">Men stanna kvar över natten också ni, tills jag får veta vad Herren har att säga mig denna gång.«
</v><v n="20">På natten kom Gud till Bileam och sade: »När nu de här männen har kommit för att hämta dig, så följ med dem. Men du får inte göra något annat än vad jag befaller dig.«</v><v n="21">På morgonen steg Bileam upp, sadlade sitt åsnesto och följde med de moabitiska hövdingarna. </v><v n="22">Men hans resa väckte Herrens vrede, och Herrens ängel ställde sig i vägen för Bileam, där han kom ridande på sin åsna med två tjänare i följe. </v><v n="23">Åsnan såg Herrens ängel stå mitt på vägen med draget svärd. Hon vek undan och gick ut på åkern, och Bileam slog sin åsna för att få henne upp på vägen igen. </v><v n="24">Herrens ängel ställde sig då i en trång passage mellan två muromgärdade vingårdar. </v><v n="25">Åsnan såg Herrens ängel och tryckte sig mot muren, så att Bileams ben kom i kläm, och han slog henne ännu en gång. </v><v n="26">På nytt gick Herrens ängel i förväg och ställde sig på ett ställe där det var så trångt att det inte gick att vika åt sidan, vare sig åt höger eller åt vänster. </v><v n="27">Åsnan såg Herrens ängel och lade sig ner under Bileam, som blev rasande och slog henne med sin käpp. </v><v n="28">Då öppnade Herren åsnans mun, och hon sade till Bileam: »Vad har jag gjort dig? Det är tredje gången du slår mig.« </v><v n="29">Bileam svarade henne: »Du gör mig till åtlöje. Om jag haft svärdet med mig hade jag dödat dig.« </v><v n="30">Åsnan sade: »Jag är ju din egen åsna, som du alltid har ridit på, ända till denna dag. Brukar jag göra så här mot dig?« — »Nej«, svarade han.
</v><v n="31">Då öppnade Herren Bileams ögon. Han såg Herrens ängel stå på vägen med draget svärd, och han föll ner på sitt ansikte inför honom. </v><v n="32">Herrens ängel sade till honom: »Tre gånger har du slagit din åsna — varför gjorde du det? Jag ställde mig i vägen för dig, eftersom din resa misshagar mig. </v><v n="33">Åsnan såg mig, och tre gånger har hon vikit undan för mig. Om hon inte gjort det skulle jag ha dödat dig men låtit henne leva.« </v><v n="34">Bileam svarade Herrens ängel: »Jag handlade fel, jag visste inte att du stod framför mig på vägen. Men om jag har väckt ditt misshag, så vänder jag om igen.« </v><v n="35">Herrens ängel sade till honom: »Följ med männen, men du får inte säga något annat än vad jag befaller dig.« Och Bileam fortsatte tillsammans med Balaks hövdingar.
</v><v n="36">När Balak hörde att Bileam var på väg gick han och mötte honom vid Ir Moab, i gränstrakterna vid Arnon. </v><v n="37">Balak frågade Bileam: »Gång på gång har jag skickat bud efter dig — varför kom du aldrig? Tror du inte att jag kan löna dig?« — </v><v n="38">»Nu har jag kommit till dig«, svarade Bileam. »Men det står inte i min makt att själv säga någonting. Jag kan bara säga det som Gud lägger i min mun.« </v><v n="39">Han följde med Balak, och de kom till Kirjat Husot. </v><v n="40">Där slaktade Balak oxar och får och lät dela ut kött till Bileam och de hövdingar som var hos honom.</v><v n="41">Nästa morgon tog Balak med sig Bileam upp till Bamot Baal. Därifrån kunde han se en del av folket.
</v></c><c n="23">
<v n="1">Bileam sade till Balak: »Bygg sju altaren åt mig här, och skaffa hit sju tjurar och sju baggar.« </v><v n="2">Han gjorde som han blivit tillsagd, och Balak och Bileam offrade en tjur och en bagge på varje altare. </v><v n="3">Därefter sade Bileam till Balak: »Ställ dig vid ditt brännoffer. Själv går jag härifrån — kanske vill Herren möta mig och visa sig för mig. Det han då låter mig se skall jag berätta för dig.«
Han gick upp på en kal höjd, </v><v n="4">och där visade sig Gud för honom. Bileam sade: »Jag har uppfört de sju altarna, och på vart och ett av dem har jag offrat en tjur och en bagge.« </v><v n="5">Herren lade ord i hans mun och befallde honom att gå tillbaka till Balak och framföra dem. </v><v n="6">Bileam gick tillbaka till Balak, som stod kvar vid sitt offer tillsammans med alla de moabitiska hövdingarna. </v><v n="7">Och Bileam sjöng sin siarsång:
Från Aram hämtades jag av Balak,
från bergen i öster av Moabs kung:
»Kom, förbanna Jakob åt mig,
kom, ös vrede över Israel.«
</v><v n="8">Kan jag förbanna den Gud ej förbannar,
fördöma den Herren inte fördömt?
</v><v n="9">Jag ser dem från klippornas krön,
från höjderna skådar jag dem:
ett folk som bor för sig självt,
som inte räknar sig till de andra.
</v><v n="10">Vem kan mäta upp Jakobs sand,
vem kan räkna Israels stoftkorn?
Må jag dö de rättrådigas död,
må mitt liv sluta som deras!
</v><v n="11">Då sade Balak till Bileam: »Vad har du gjort? Jag hämtade dig för att du skulle förbanna mina fiender, men du har välsignat dem.« </v><v n="12">Bileam svarade: »Jag kan bara lydigt säga det Herren lägger i min mun.« </v><v n="13">Då sade Balak till honom: »Följ med mig till ett annat ställe, där du kan se folket. Du kommer att se en del av dem, men inte alla. Därifrån skall du förbanna dem åt mig.«
</v><v n="14">Balak tog honom med sig till Väktarplatån uppe på Pisga. Där byggde han sju altaren, och Bileam offrade en tjur och en bagge på vart och ett av dem. </v><v n="15">Sedan sade han till Balak: »Ställ dig här vid ditt brännoffer. Själv vill jag se om Herren visar sig där borta.« </v><v n="16">Och Herren visade sig för Bileam. Han lade ord i hans mun och befallde honom att gå tillbaka till Balak och framföra dem. </v><v n="17">Bileam gick till Balak, som stod kvar vid sitt offer tillsammans med de moabitiska hövdingarna. »Vad sade Herren?« frågade Balak. </v><v n="18">Och Bileam sjöng sin siarsång:
Balak, bered dig att höra,
lyssna på mig, du Sippors son!
</v><v n="19">Gud är ingen människa, han ljuger inte,
han är ingen dödlig, som ändrar sig.
Vad han sagt, det gör han,
vad han lovat, håller han.
</v><v n="20">Att välsigna är mitt uppdrag —
hans välsignelse kan jag inte häva.
</v><v n="21">Ingen olycka skymtar för Jakob,
inget ont är i sikte för Israel.
Herren, hans Gud, är med honom
och hyllas som konung med jubelrop.
</v><v n="22">Gud har fört honom ut ur Egypten,
hans styrka är som vildoxens horn.
</v><v n="23">Ingen svartkonst finns hos Jakob,
ingen spådomskonst hos Israel.
I rätta stunden sägs till Jakob,
till Israel, vad Gud skall göra.
</v><v n="24">Det folket reser sig som ett lejon,
som ett rovdjur redo till språng.
Det vilar först när det slukat sitt byte
och druckit de dräptas blod.
</v><v n="25">Då sade Balak till Bileam: »Vill du inte förbanna dem, så låt i alla fall bli att välsigna dem!« </v><v n="26">Men Bileam svarade Balak: »Har jag inte sagt dig att jag måste göra allt som Herren säger?« </v><v n="27">Då sade Balak till honom: »Kom, jag tar dig med till ett annat ställe. Kanske är det Guds vilja att du förbannar dem åt mig därifrån.«
</v><v n="28">Balak tog Bileam med sig högst upp på Pegor, som höjer sig över Jeshimon, </v><v n="29">och Bileam sade till Balak: »Bygg sju altaren åt mig här, och skaffa hit sju tjurar och sju baggar.« </v><v n="30">Han gjorde som han blev tillsagd, och Bileam offrade en tjur och en bagge på varje altare.
</v></c><c n="24">
<v n="1">Bileam förstod att det var Herrens vilja att Israel skulle välsignas. Han gick inte undan för att söka tecken som de andra gångerna, i stället vände han sig ut mot öknen. </v><v n="2">När han lyfte blicken såg han israeliterna lägrade stam vid stam. Då kom Guds ande över honom, </v><v n="3">och han sjöng sin siarsång:
Så talar Bileam, Beors son,
så talar mannen med det skarpa ögat,
</v><v n="4">så talar han som hör Guds ord,
som äger kunskap om den Högste
och skådar den Väldige i syner —
han segnar ner, hans ögon öppnas:
</v><v n="5">Sköna är dina tält, Jakob,
dina boningar, Israel!
</v><v n="6">De sträcker sig vida, som gröna dalar,
de liknar trädgårdar vid en flod,
aloeträd som Herren planterat,
cedrar som växer vid vatten.
</v><v n="7">Folkslag skall bäva för Israels makt,
hans arm skall betvinga många folk.
Hans kung skall bli större än Agag,
hans välde växa i makt och ära.
</v><v n="8">Gud har fört honom ut ur Egypten,
hans styrka är som vildoxens horn.
Han skall sluka fientliga folk,
knäcka deras ben, krossa förtryckarna.
</v><v n="9">Han har lagt sig till ro, han vilar likt ett lejon,
ett lejon som ingen vågar störa.
Välsignad den som välsignar dig,
förbannad den som förbannar dig.
</v><v n="10">Balak blev rasande, knöt händerna mot Bileam och sade: »Jag kallade hit dig för att du skulle förbanna mina fiender, men nu har du välsignat dem tre gånger. </v><v n="11">Ge dig i väg hem! Jag lovade att löna dig rikligt, men Herren har berövat dig lönen.« </v><v n="12">Bileam svarade honom: »Men jag sade ju till sändebuden som du skickade: </v><v n="13">’Även om Balak ger mig allt silver och guld som finns i hans palats kan jag inte trotsa Herrens befallning och göra något på eget bevåg, vare sig gott eller ont.’ Vad Herren säger, det måste jag säga. </v><v n="14">Nu går jag hem till mitt eget folk. Men först vill jag låta dig veta vad detta folk skall göra med ditt folk i kommande dagar.« </v><v n="15">Och han sjöng sin siarsång:
Så talar Bileam, Beors son,
så talar mannen med det skarpa ögat,
</v><v n="16">så talar han som hör Guds ord,
som äger kunskap om den Högste
och skådar den Väldige i syner —
han segnar ner, hans ögon öppnas:
</v><v n="17">Jag ser honom — men inte nu,
jag skådar honom — men inte nära.
En stjärna stiger fram ur Jakob,
en spira höjs i Israel.
Han krossar Moabs tinning,
hjässan på alla ättlingar till Set.
</v><v n="18">Edom skall bli hans egendom,
hans egendom blir Seir.
Israel skall visa sin makt,
</v><v n="19">Jakob skall kuva sina fiender,
förgöra varje överlevande från Ir.
</v><v n="20">Han såg Amalek, och han sjöng sin siarsång:
Amalek är främst bland folken,
men hans ättlingar skall utplånas för alltid.
</v><v n="21">Han såg keniterna, och han sjöng sin siarsång:
Orubblig står din boning, Kain,
ditt rede vilar på klippan.
</v><v n="22">Ändå skall det prisges åt skövling.
För hur länge? — Assur skall föra bort dig!
</v><v n="23">Han sjöng sin siarsång:
Öarnas folk skall samlas i norr,
</v><v n="24">skepp från kitteernas kuster.
De skall kuva Assur, kuva Ever,
ja, också han skall utplånas för alltid.
</v><v n="25">Därefter bröt Bileam upp och återvände hem, och Balak gick åt sitt håll.
</v></c><c n="25">
<v n="1">Israeliterna slog sig ner i Shittim. Där började folket hora med de moabitiska kvinnorna, </v><v n="2">som bjöd in dem till sin guds offermåltider. Folket åt med dem och tillbad deras gud. </v><v n="3">Att israeliterna gav sig i lag med Baal-Pegor väckte Herrens vrede, </v><v n="4">och han sade till Mose: »Grip ledarna för folket och häng upp dem under bar himmel inför Herren. Då skall Herrens glödande vrede vända sig från israeliterna.« </v><v n="5">Och Mose befallde Israels domare: »Döda dem av era män som har gett sig i lag med Baal-Pegor!«
</v><v n="6">En israelitisk man kom in bland sina landsmän med sin midjanitiska kvinna mitt framför Mose och hela den israelitiska menigheten, som stod gråtande vid uppenbarelsetältets ingång. </v><v n="7">När Pinechas, son till Elasar, son till prästen Aron, såg detta steg han fram ur menigheten, tog ett spjut </v><v n="8">och följde efter den israelitiske mannen in i sovkammaren. Där stack han spjutet genom de båda, israeliten och kvinnan. Då upphörde den hemsökelse som härjade bland israeliterna </v><v n="9">och som hade krävt 24 000 människors liv.
</v><v n="10">Herren talade till Mose:
</v><v n="11">Pinechas, son till Elasar, son till prästen Aron, vände min vrede från israeliterna. Han gav min lidelse utlopp bland dem, så att jag inte utplånade israeliterna i min lidelse. </v><v n="12">Kungör därför att jag stiftar ett förbund som tillförsäkrar honom min vänskap </v><v n="13">och ger honom och hans efterkommande rätt till prästämbetet för all framtid, ty han brann av lidelse för sin Gud och bringade försoning åt israeliterna.
</v><v n="14">Den dödade israeliten, han som dödades tillsammans med den midjanitiska kvinnan, hette Simri, Salus son, och var överhuvud för en familj av Simons stam. </v><v n="15">Den dödade midjanitiska kvinnan hette Kosbi, dotter till Sur, som var klanhövding, familjeöverhuvud, i Midjan.
</v><v n="16">Herren talade till Mose:
</v><v n="17">Anfall och slå midjaniterna, </v><v n="18">ty de anföll er genom att lömskt snärja er. Så var det när det gällde Pegor och när det gällde Kosbi, deras landsmaninna, den midjanitiska hövdingadottern, som dödades när folket hemsöktes för Pegors skull.</v><v n="19">Efter hemsökelsen
</v></c><c n="26">
<v n="1">sade Herren till Mose och till prästen Elasar, Arons son:
</v><v n="2">Räkna hela den israelitiska menigheten från tjugo års ålder och uppåt, familj för familj, alla vapenföra israeliter.
</v><v n="3">Mose och prästen Elasar mönstrade dem då på Moabs hedar, vid Jordan, mitt emot Jeriko, </v><v n="4">alla som var tjugo år eller mer, så som Herren hade befallt Mose.
Detta var de israeliter som hade dragit ut ur Egypten:
</v><v n="5">Ruben var Israels förstfödde. Rubens ättlingar, släkt för släkt, var Henok och henokiternas släkt, Pallu och palluiternas släkt, </v><v n="6">Hesron och hesroniternas släkt, Karmi och karmiternas släkt. </v><v n="7">Detta var de rubenitiska släkterna; bland dem mönstrades 43 730 man.
</v><v n="8">Pallus son var Eliav. </v><v n="9">Eliavs söner var Nemuel, Datan och Aviram. Det var Datan och Aviram, män som blivit utvalda ur menigheten, som satte sig upp mot Mose och Aron och ingick i Korachs menighet när den satte sig upp mot Herren. </v><v n="10">Då öppnade jorden sitt gap och slukade både dem och Korach. Samtidigt omkom deras menighet, i och med att elden förbrände de 250 männen. De blev ett varnande exempel; </v><v n="11">men Korachs söner dog inte.
</v><v n="12">Simons ättlingar, släkt för släkt, var Nemuel och nemueliternas släkt, Jamin och jaminiternas släkt, Jakin och jakiniternas släkt, </v><v n="13">Serach och serachiternas släkt, Saul och sauliternas släkt. </v><v n="14">Detta var de simonitiska släkterna enligt mönstringen: 22 200 man.
</v><v n="15">Gads ättlingar, släkt för släkt, var Sefon och sefoniternas släkt, Haggi och haggiternas släkt, Shuni och shuniternas släkt, </v><v n="16">Osni och osniternas släkt, Eri och eriternas släkt, </v><v n="17">Arod och aroditernas släkt, Areli och areliternas släkt. </v><v n="18">Detta var Gads ättlingars släkter enligt mönstringen: 40 500 man.
</v><v n="19">Er och Onan var söner till Juda, men båda hade dött i Kanaan. </v><v n="20">Judas ättlingar var därefter, släkt för släkt, Shela och shelaiternas släkt, Peres och peresiternas släkt, Serach och serachiternas släkt. </v><v n="21">Peres ättlingar var Hesron och hesroniternas släkt, Hamul och hamuliternas släkt. </v><v n="22">Detta var Judas släkter enligt mönstringen: 76 500 man.
</v><v n="23">Isaskars ättlingar, släkt för släkt, var Tola och tolaiternas släkt, Puva och puvaiternas släkt, </v><v n="24">Jashuv och jashuviternas släkt, Shimron och shimroniternas släkt. </v><v n="25">Detta var Isaskars släkter enligt mönstringen: 64 300 man.
</v><v n="26">Sebulons ättlingar, släkt för släkt, var Sered och serediternas släkt, Elon och eloniternas släkt, Jachleel och jachleeliternas släkt. </v><v n="27">Detta var de sebulonitiska släkterna enligt mönstringen: 60 500 man.
</v><v n="28">Josefs ättlingar, släkt för släkt, härstammade från Manasse och Efraim. </v><v n="29">Manasses ättlingar var Makir och makiriternas släkt. Makir blev far till Gilead; från denne härstammade gileaditernas släkt. </v><v n="30">Detta är Gileads ättlingar: Ieser och ieseriternas släkt, Helek och helekiternas släkt, </v><v n="31">Asriel och asrieliternas släkt, Shekem och shekemiternas släkt, </v><v n="32">Shemida och shemidaiternas släkt, Hefer och heferiternas släkt. </v><v n="33">Hefers son Selofchad fick inga söner utan bara döttrar. Selofchads döttrar hette Machla, Noa, Hogla, Milka och Tirsa. </v><v n="34">Detta var Manasses släkter enligt mönstringen: 52 700 man.
</v><v n="35">Efraims ättlingar, släkt för släkt, var Shutelach och shutelachiternas släkt, Beker och bekeriternas släkt, Tachan och tachaniternas släkt. </v><v n="36">Och detta är Shutelachs ättlingar: Eran och eraniternas släkt. </v><v n="37">Detta var Efraims ättlingars släkter enligt mönstringen: 32 500 man.
Detta var Josefs ättlingar, släkt för släkt.
</v><v n="38">Benjamins ättlingar, släkt för släkt, var Bela och belaiternas släkt, Ashbel och ashbeliternas släkt, Achiram och achiramiternas släkt, </v><v n="39">Shufam och shufamiternas släkt, Hufam och hufamiternas släkt. </v><v n="40">Belas söner var Ard och Naaman. Från Ard härstammade arditernas släkt, från Naaman naamaniternas släkt. </v><v n="41">Detta var Benjamins ättlingars släkter enligt mönstringen: 45 600 man.
</v><v n="42">Dans ättlingar, släkt för släkt, var Shucham och shuchamiternas släkt. Detta var Dans släkter </v><v n="43">enligt mönstringen: 64 400 man.
</v><v n="44">Ashers ättlingar, släkt för släkt, var Jimna och jimnaiternas släkt, Jishvi och jishviternas släkt, Beria och beriaiternas släkt. </v><v n="45">Berias ättlingar var Hever och heveriternas släkt, Malkiel och malkieliternas släkt. </v><v n="46">Ashers dotter hette Serach. </v><v n="47">Detta var Ashers ättlingars släkter enligt mönstringen: 53 400 man.
</v><v n="48">Naftalis ättlingar, släkt för släkt, var Jachseel och jachseeliternas släkt, Guni och guniternas släkt, </v><v n="49">Jeser och jeseriternas släkt, Shillem och shillemiternas släkt. </v><v n="50">Detta var Naftalis släkter enligt mönstringen: 45 400 man.
</v><v n="51">Detta var de israeliter som blev mönstrade: 601 730 man.
</v><v n="52">Herren talade till Mose:
</v><v n="53">Åt dessa stammar skall landet fördelas och ges som egendom, allt efter antalet personer. </v><v n="54">Åt en stor stam skall du ge en stor andel, åt en liten stam en liten. Varje stam skall få en andel motsvarande antalet mönstrade. </v><v n="55">Landet skall delas genom lottning; man skall fördela det efter fädernestammarnas namn. </v><v n="56">Efter lottens utslag skall varje stam, stor eller liten, få sin andel.
</v><v n="57">Detta är de som blev mönstrade bland leviterna, släkt för släkt: Gershon och gershoniternas släkt, Kehat och kehatiternas släkt, Merari och merariternas släkt.
</v><v n="58">Detta är de släkter som härstammar från Levi: livniternas släkt, hebroniternas släkt, machliternas släkt, mushiternas släkt, korachiternas släkt. Kehat blev far till Amram. </v><v n="59">Amrams hustru hette Jokeved, Levis dotter, som föddes åt Levi i Egypten. Åt Amram födde hon Aron och Mose och deras syster Mirjam. </v><v n="60">Aron fick sönerna Nadav och Avihu, Elasar och Itamar. </v><v n="61">Nadav och Avihu dog när de bar fram otillåten eld inför Herren.
</v><v n="62">De mönstrade bland dessa släkter, alla av manligt kön från en månads ålder och uppåt, var 23 000 man. De blev inte mönstrade tillsammans med de andra israeliterna, eftersom de inte fick någon egendom som de andra.
</v><v n="63">Detta var de som mönstrades av Mose och prästen Elasar när de mönstrade israeliterna på Moabs hedar, vid Jordan, mitt emot Jeriko. </v><v n="64">Bland dem fanns ingen som Mose och prästen Aron hade mönstrat när de mönstrade israeliterna i Sinaiöknen. </v><v n="65">Om dem hade Herren sagt: »De skall möta döden i öknen.« Och ingen fanns längre kvar av dem, utom Kalev, Jefunnes son, och Josua, Nuns son.
</v></c><c n="27">
<v n="1">Nu trädde Selofchads döttrar fram. Selofchad var son till Hefer, son till Gilead, son till Makir, son till Manasse; han hörde till Manasses, Josefs sons, släkter. Döttrarna hette Machla, Noa, Hogla, Milka och Tirsa. </v><v n="2">De ställde sig inför Mose och prästen Elasar, inför hövdingarna och hela menigheten vid ingången till uppenbarelsetältet och sade: </v><v n="3">»Vår far dog i öknen, men han var inte med i den menighet som gaddade sig samman mot Herren, Korachs menighet, utan dog på grund av sin egen synd. Han hade inga söner. </v><v n="4">Måste vår fars namn utplånas ur hans släkt, därför att han inte hade någon son? Låt oss få mark att äga liksom vår fars manliga släktingar.«
</v><v n="5">Mose lade fram deras sak inför Herren, </v><v n="6">och Herren talade till Mose:
</v><v n="7">Selofchads döttrar har rätt. Du skall låta dem ärva mark liksom deras manliga släktingar; låt arvet efter deras far tillfalla dem. </v><v n="8">Sedan skall du tala till israeliterna: Om en man dör utan att efterlämna någon son, skall ni låta hans arv tillfalla hans dotter. </v><v n="9">Om han inte hade någon dotter, skall ni ge hans arv åt hans bröder. </v><v n="10">Hade han inga bröder, skall ni ge hans arv åt hans fars bröder. </v><v n="11">Hade hans far inga bröder, skall ni ge hans arv åt den närmaste anförvanten i hans släkt; denne skall ärva. Detta skall vara gällande lag för israeliterna — så har Herren befallt Mose.</v><v n="12">Herren sade till Mose: »Gå upp i Avarimbergen här och se ut över det land som jag har gett åt israeliterna. </v><v n="13">När du har sett det skall också du förenas med dina fäder, liksom din bror Aron, </v><v n="14">ty när menigheten gjorde uppror i Sinöknen höll ni mig inte helig inför israeliterna utan trotsade min befallning om vattnet« (dvs. Merivavattnet i Kadesh i Sinöknen).
</v><v n="15">Då sade Mose till Herren: </v><v n="16">»Må Herren, den Gud som ger alla människor liv och ande, utse en ledare för menigheten, </v><v n="17">en som kan leda deras fälttåg, föra dem ut i strid och tillbaka igen, så att inte Herrens menighet blir som får utan herde.«
</v><v n="18">Herren svarade: »Hämta Josua, Nuns son, han är en man med ande. Lägg din hand på honom, </v><v n="19">ställ honom inför prästen Elasar och hela menigheten och ge honom hans uppdrag i deras åsyn. </v><v n="20">Låt honom få del av din egen myndighet, så att hela den israelitiska menigheten lyder honom. </v><v n="21">Men han skall vända sig till prästen Elasar, som för hans räkning skall söka vägledning inför Herren med hjälp av orakel. På hans ord skall de dra ut, och på hans ord skall de vända tillbaka, Josua liksom de andra israeliterna, hela menigheten.«
</v><v n="22">Mose gjorde som Herren hade befallt honom. Han hämtade Josua, ställde honom inför prästen Elasar och hela menigheten, </v><v n="23">lade sina händer på honom och gav honom hans uppdrag, så som Herren hade sagt genom Mose.
</v></c><c n="28">
<v n="1">Herren talade till Mose:
</v><v n="2">Ge israeliterna följande påbud: De offergåvor som tillkommer mig, min föda, alltså mina eldoffer, den lukt som gör mig nöjd, skall ni vara noga med att ge på fastställda tider.
</v><v n="3">Säg till dem: Detta är de eldoffer ni skall ge åt Herren: två årsgamla, felfria lamm som brännoffer varje dag i all framtid. </v><v n="4">Det ena lammet skall du offra på morgonen, det andra mellan skymning och mörker, </v><v n="5">och som matoffer en tiondels efa siktat mjöl, blandat med en kvarts hin olja av stötta oliver. </v><v n="6">Detta är det dagliga brännoffret, instiftat på Sinaiberget, en lukt som gör Herren nöjd, ett eldoffer åt honom. </v><v n="7">Som dryckesoffer till det första lammet skall du ge en kvarts hin, ett offer av en rusande dryck skall du utgjuta åt Herren i helgedomen. </v><v n="8">Det andra lammet skall du offra mellan skymning och mörker; med samma slags matoffer och dryckesoffer som om morgonen skall du offra det, ett eldoffer, en lukt som gör Herren nöjd.
</v><v n="9">På sabbatsdagen skall du offra två årsgamla, felfria lamm, och som matoffer två tiondels efa siktat mjöl, blandat med olja, och dessutom det tillhörande dryckesoffret. </v><v n="10">Detta är sabbatsbrännoffret på dess bestämda dag, sabbaten, utöver det dagliga brännoffret med dess dryckesoffer.
</v><v n="11">Vid era nymånadsfester skall ni som brännoffer till Herren frambära två ungtjurar, en bagge och sju årsgamla lamm, alla felfria, </v><v n="12">samt tre tiondels efa siktat mjöl, blandat med olja, som matoffer till varje tjur, två tiondels efa siktat mjöl, blandat med olja, som matoffer till baggen </v><v n="13">och en tiondels efa siktat mjöl, blandat med olja, som matoffer till varje lamm. Det blir ett brännoffer, en lukt som gör Herren nöjd, ett eldoffer åt honom. </v><v n="14">De tillhörande dryckesoffren skall bestå av en halv hin vin till tjurarna, en tredjedels hin till baggen och en kvarts hin till lammen. Detta är nymånadsbrännoffret på dess bestämda dag, nymånadsdagen, likadant vid alla årets nymånadsfester. </v><v n="15">Dessutom skall ni offra en getabock som syndoffer åt Herren. Allt detta skall offras utöver det dagliga brännoffret med dess dryckesoffer.
</v><v n="16">I första månaden, på fjortonde dagen i månaden, är det Herrens påsk, </v><v n="17">och på femtonde dagen i samma månad skall det hållas en högtid. I sju dagar skall man äta osyrat bröd. </v><v n="18">Den första dagen skall det hållas en helig sammankomst; då får ni inte utföra några sysslor. </v><v n="19">Som ett eldoffer, ett brännoffer åt Herren, skall ni offra två ungtjurar, en bagge och sju årsgamla lamm; de skall vara felfria. </v><v n="20">Det tillhörande matoffret skall bestå av siktat mjöl, blandat med olja: ni skall offra tre tiondels efa till tjurarna, två tiondels efa till baggen </v><v n="21">och offra en tiondels efa till vart och ett av de sju lammen. </v><v n="22">Dessutom skall ni offra en syndofferbock för att bringa försoning åt er. </v><v n="23">Allt detta skall ni offra förutom morgonens brännoffer, som är en del av det dagliga brännoffret. </v><v n="24">På detta sätt skall ni frambära offer varje dag under de sju dagarna, som föda, som eldoffer, en lukt som gör Herren nöjd. Det skall offras utöver det dagliga brännoffret med dess dryckesoffer. </v><v n="25">Den sjunde dagen skall ni hålla en helig sammankomst; då får ni inte utföra några sysslor.
</v><v n="26">På förstlingsoffrets dag, när ni under er veckohögtid bär fram ett matoffer av den nya skörden till Herren, skall ni hålla en helig sammankomst; då får ni inte utföra några sysslor. </v><v n="27">Som ett brännoffer, en lukt som gör Herren nöjd, skall ni offra två ungtjurar, en bagge och sju årsgamla lamm; de skall vara felfria. </v><v n="28">Det tillhörande matoffret skall bestå av siktat mjöl, blandat med olja: tre tiondels efa till varje tjur, två tiondels efa till baggen </v><v n="29">och en tiondels efa till vart och ett av de sju lammen. </v><v n="30">Dessutom skall ni offra en getabock för att bringa försoning åt er. </v><v n="31">Allt detta skall ni offra förutom det dagliga brännoffret med dess matoffer och dryckesoffer.
</v></c><c n="29">
<v n="1">I sjunde månaden, på första dagen i månaden, skall ni hålla en helig sammankomst; då får ni inte utföra några sysslor. Den dagen skall ni låta hornen ljuda. </v><v n="2">Som ett brännoffer, en lukt som gör Herren nöjd, skall ni offra en ungtjur, en bagge och sju årsgamla lamm, alla felfria. </v><v n="3">Det tillhörande matoffret skall bestå av siktat mjöl, blandat med olja: tre tiondels efa till tjuren, två tiondels efa till baggen </v><v n="4">och en tiondels efa till vart och ett av de sju lammen. </v><v n="5">Dessutom skall ni offra en getabock som syndoffer för att bringa försoning åt er. </v><v n="6">Allt detta skall offras förutom nymånadsbrännoffret med dess matoffer och det dagliga brännoffret med dess matoffer och de dryckesoffer som föreskrivs för dem, allt till en lukt som gör Herren nöjd, ett eldoffer åt honom.
</v><v n="7">På tionde dagen i samma månad, den sjunde, skall ni hålla en helig sammankomst; då skall ni späka er, och ni får inte utföra något arbete. </v><v n="8">Som ett brännoffer åt Herren, en lukt som gör honom nöjd, skall ni offra en ungtjur, en bagge och sju årsgamla lamm; de skall vara felfria. </v><v n="9">Det tillhörande matoffret skall bestå av siktat mjöl, blandat med olja: tre tiondels efa till tjuren, två tiondels efa till baggen </v><v n="10">och en tiondels efa till vart och ett av de sju lammen. </v><v n="11">Dessutom skall ni offra en getabock som syndoffer. Allt detta skall offras förutom försoningsdagens syndoffer och det dagliga brännoffret med dess matoffer och dryckesoffer.
</v><v n="12">På femtonde dagen i sjunde månaden skall ni hålla en helig sammankomst; då får ni inte utföra några sysslor. Under sju dagar skall ni fira en högtid till Herrens ära. </v><v n="13">Som ett brännoffer, ett eldoffer, en lukt som gör Herren nöjd, skall ni offra tretton ungtjurar, två baggar och fjorton årsgamla lamm; de skall vara felfria. </v><v n="14">Det tillhörande matoffret skall bestå av siktat mjöl, blandat med olja: tre tiondels efa till var och en av de tretton tjurarna, två tiondels efa till var och en av de två baggarna </v><v n="15">och en tiondels efa till vart och ett av de fjorton lammen. </v><v n="16">Dessutom skall ni offra en getabock som syndoffer. Allt detta skall offras förutom det dagliga brännoffret med dess matoffer och dryckesoffer.
</v><v n="17">Den andra dagen skall ni offra tolv ungtjurar, två baggar och fjorton årsgamla lamm, alla felfria. </v><v n="18">Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. </v><v n="19">Dessutom skall ni offra en getabock som syndoffer. Allt detta skall offras förutom det dagliga brännoffret med dess matoffer och dryckesoffer.
</v><v n="20">Den tredje dagen skall ni offra elva tjurar, två baggar och fjorton årsgamla lamm, alla felfria. </v><v n="21">Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. </v><v n="22">Dessutom skall ni offra en syndofferbock. Allt detta skall offras förutom det dagliga brännoffret med dess matoffer och dryckesoffer.
</v><v n="23">Den fjärde dagen skall ni offra tio tjurar, två baggar och fjorton årsgamla lamm, alla felfria. </v><v n="24">Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. </v><v n="25">Dessutom skall ni offra en getabock som syndoffer. Allt detta skall offras förutom det dagliga brännoffret med dess matoffer och dryckesoffer.
</v><v n="26">Den femte dagen skall ni offra nio tjurar, två baggar och fjorton årsgamla lamm, alla felfria. </v><v n="27">Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. </v><v n="28">Dessutom skall ni offra en syndofferbock. Allt detta skall offras förutom det dagliga brännoffret med dess matoffer och dryckesoffer.
</v><v n="29">Den sjätte dagen skall ni offra åtta tjurar, två baggar och fjorton årsgamla lamm, alla felfria. </v><v n="30">Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. </v><v n="31">Dessutom skall ni offra en syndofferbock. Allt detta skall offras förutom det dagliga brännoffret med dess matoffer och dryckesoffer.
</v><v n="32">Den sjunde dagen skall ni offra sju tjurar, två baggar och fjorton årsgamla lamm, alla felfria. </v><v n="33">Tillhörande matoffer och dryckesoffer skall för tjurarna, baggarna och lammen följa de givna föreskrifterna, allt efter djurens antal. </v><v n="34">Dessutom skall ni offra en syndofferbock. Allt detta skall offras förutom det dagliga brännoffret med dess matoffer och dryckesoffer.
</v><v n="35">På den åttonde dagen skall ni ha en högtidssamling; då får ni inte utföra några sysslor. </v><v n="36">Som ett brännoffer, ett eldoffer, en lukt som gör Herren nöjd, skall ni offra en tjur, en bagge och sju årsgamla lamm, alla felfria. </v><v n="37">Tillhörande matoffer och dryckesoffer skall för tjuren, baggen och lammen följa de givna föreskrifterna, allt efter djurens antal. </v><v n="38">Dessutom skall ni offra en syndofferbock. Allt detta skall offras förutom det dagliga brännoffret med dess matoffer och dryckesoffer.
</v><v n="39">Detta är vad ni skall offra åt Herren vid era högtider, utom de löftesoffer och frivilliga offer som ni ger i form av brännoffer, matoffer, dryckesoffer eller gemenskapsoffer.
</v></c><c n="30">
<v n="1">Mose sade detta till israeliterna, alldeles så som Herren hade befallt honom.</v><v n="2">Mose talade till israeliternas stamhövdingar:
Detta är vad Herren har befallt.
</v><v n="3">Om en man avlägger ett löfte till Herren eller med ed förpliktar sig att avstå från något, får han inte bryta sitt ord. Han måste i allt göra så som han har lovat.
</v><v n="4">Om en kvinna som ännu är ung och bor hos sin far avlägger ett löfte till Herren eller förpliktar sig att avstå från något, </v><v n="5">och hennes far får höra om hennes löfte eller förpliktelse men inte säger någonting till henne om detta, då gäller alla hennes löften och alla hennes förpliktelser är i kraft. </v><v n="6">Men om fadern ingriper samma dag som han får höra om saken, då är alla hennes löften ogiltiga liksom hennes förpliktelser, och Herren förlåter henne eftersom hennes far ingrep.
</v><v n="7">Om hon har löften att infria när hon ges åt en man, eller har ålagt sig en förpliktelse genom tanklösa ord, </v><v n="8">och hennes man får höra om detta utan att säga något till henne samma dag som han får höra om saken, då gäller hennes löften och hennes förpliktelser är i kraft. </v><v n="9">Men om hennes man ingriper samma dag som han får höra om saken, då upphäver han det löfte hon hade att infria liksom de förpliktelser hon tanklöst ålagt sig, och Herren kommer att förlåta henne.
</v><v n="10">För en änka eller en förskjuten kvinna som har gett ett löfte är alla förpliktelser hon ålagt sig i kraft.
</v><v n="11">Om en gift kvinna lovar något eller med ed förpliktar sig att avstå från något, </v><v n="12">och hennes man får höra om detta men inte säger något till henne och inte ingriper, då gäller alla hennes löften och alla hennes förpliktelser är i kraft. </v><v n="13">Men om hennes man upphäver dem samma dag som han får höra om saken, då är allt hon har uttalat ogiltigt, löften såväl som förpliktelser. Hennes man har upphävt dem, och Herren kommer att förlåta henne.
</v><v n="14">Kvinnans man kan ge giltighet åt varje löfte och varje edlig förpliktelse om späkning, och han kan upphäva dem. </v><v n="15">Om mannen inte säger något till henne förrän nästa dag är inne, har han gett giltighet åt alla hennes löften och alla hennes förpliktelser. Han har gjort dem giltiga i och med att han inte sade något till henne samma dag som han fick höra om saken. </v><v n="16">Men om han upphäver dem först någon tid efter att han fått höra om dem, måste han bära hennes skuld.
</v><v n="17">Dessa är de stadgar som Herren lät Mose fastställa angående förhållandet mellan en man och hans hustru och mellan en far och hans dotter då hon ännu är ung och bor hos sin far.
</v></c><c n="31">
<v n="1">Herren talade till Mose:
</v><v n="2">Kräv ut hämnd för israeliterna av midjaniterna. Sedan skall du förenas med dina fäder.
</v><v n="3">Och Mose talade till folket:
Rusta en del av era män till strid. De skall gå mot Midjan för att utkräva Herrens hämnd. </v><v n="4">Tusen man från var och en av Israels stammar skall ni sända ut i strid.
</v><v n="5">Av Israels ätter togs tusen man ut från varje stam, 12 000 stridsrustade män. </v><v n="6">Mose sände dem ut i strid, tusen man från varje stam, och tillsammans med dem Pinechas, prästen Elasars son, som förde med sig de heliga föremålen och signaltrumpeterna. </v><v n="7">De tågade mot Midjan, så som Herren hade befallt Mose, och de dödade alla av manligt kön. </v><v n="8">Förutom alla andra som dräptes dödade de också de midjanitiska kungarna, Evi, Rekem, Sur, Hur och Reva, de fem midjanitiska kungarna. De högg också ner Bileam, Beors son. </v><v n="9">Midjaniternas kvinnor och barn togs till fånga av israeliterna, och alla dragdjur, all boskap och all egendom tog de från midjaniterna som byte. </v><v n="10">Alla städer där midjaniterna bodde brände de ner, liksom alla tältläger. </v><v n="11">De tog med sig allt rövat gods och allt byte av människor och boskap </v><v n="12">och förde detta till Mose, prästen Elasar och israeliternas menighet i lägret på Moabs hedar vid Jordan, mitt emot Jeriko — fångarna, bytet och allt rövat gods.
</v><v n="13">Mose, prästen Elasar och alla menighetens hövdingar kom och mötte dem utanför lägret. </v><v n="14">Men Mose greps av vrede mot härens befäl, de högre och lägre officerare som nu återvände från fälttåget. </v><v n="15">Han sade till dem: »Har ni låtit alla kvinnorna leva! </v><v n="16">Det var ju de som följde Bileams råd och lockade israeliterna att vara trolösa mot Herren när det gällde Pegor, så att Herrens menighet drabbades av hemsökelsen. </v><v n="17">Döda nu alla barn av manligt kön, och döda alla kvinnor som har haft samlag med en man. </v><v n="18">Men de flickor som inte har legat med någon man skall ni låta leva och behålla för egen del. </v><v n="19">Själva skall ni hålla er utanför lägret i sju dagar. Var och en som har dräpt någon eller rört vid en död skall rena sig på den tredje och den sjunde dagen, det gäller både er och era fångar. </v><v n="20">Ni skall också rena alla kläder, allt som är gjort av skinn eller gethår och alla träföremål.«
</v><v n="21">Prästen Elasar sade till soldaterna som varit med i kriget: »Detta är den lagbestämmelse som Herren har gett åt Mose: </v><v n="22">Det som är av guld eller silver, koppar eller järn, tenn eller bly, </v><v n="23">allt som tål eld, måste ni föra genom eld. Då blir det rent. Men det skall också renas med reningsvatten. Allt som inte tål eld skall ni föra genom vatten. </v><v n="24">Tvätta era kläder den sjunde dagen. Då blir ni rena, och sedan kan ni gå in i lägret igen.«</v><v n="25">Herren sade till Mose:
</v><v n="26">Du och prästen Elasar och menighetens familjeöverhuvuden skall räkna människorna och djuren i krigsbytet. </v><v n="27">Dela sedan bytet och ge hälften åt krigarna som varit med i striden och hälften åt resten av menigheten. </v><v n="28">Låt soldaterna som varit med i striden betala en tribut åt Herren. Den skall bestå av en femhundradel av människorna, korna, åsnorna och fåren. </v><v n="29">Detta skall du ta från deras andel och ge åt prästen Elasar som en offergåva åt Herren. </v><v n="30">Från de andra israeliternas andel skall du ta en femtiondel av människorna och av all boskap, av kor, åsnor och får. Detta skall du ge åt leviterna som ansvarar för Herrens boning.
</v><v n="31">Mose och prästen Elasar gjorde som Herren hade befallt Mose. </v><v n="32">Krigsbytet, det som återstod av vad soldaterna hade tagit, utgjordes av 675 000 får, 3372 000 kor, 3461 000 åsnor 35och allt som allt 32 000 människor, de flickor som inte hade legat med någon man.
36Hälften av detta, den lott som tillföll dem som varit med i striden, uppgick till 337 500 får, 37därav 675 får som blev tribut åt Herren, 3836 000 kor, därav 72 som tribut åt Herren, 3930 500 åsnor, därav 61 som tribut åt Herren, 40och 16 000 människor, därav 32 som tribut åt Herren. 41Mose överlämnade tributen, Herrens offergåva, till prästen Elasar, så som Herren hade befallt Mose.
42Den andra hälften, israeliternas andel, som Mose hade avskilt från de stridande männens, 43alltså menighetens andel, utgjordes av 337 500 får, 4436 000 kor, 4530 500 åsnor 46och 16 000 människor. 47Från israeliternas andel tog Mose en femtiondel av både människor och boskap och gav den åt leviterna, som hade ansvaret för Herrens boning, så som Herren hade befallt Mose.
48Häravdelningarnas befäl, de högre och lägre officerarna, kom fram till Mose 49och sade till honom: »Vi, dina tjänare, har räknat soldaterna som står under vårt befäl. Ingen av våra män saknas. 50Därför vill vi nu ge en offergåva åt Herren. Var och en ger de guldföremål han har kommit över, armband, länkar och ringar, örhängen och halssmycken, som lösen för sitt liv inför Herren.« 51Mose och prästen Elasar tog emot guldet av dem, alla guldsmedsarbetena. 52Den offergärd av guld som de högre och lägre officerarna frambar till Herren vägde sammanlagt 16 750 siklar; 53varje soldat hade tagit byte. 54Mose och prästen Elasar tog emot guldet från officerarna och förde det till uppenbarelsetältet, för att israeliterna skulle bli ihågkomna inför Herren.
</v></c><c n="32">
<v n="1">Rubeniterna och gaditerna hade gott om boskap, väldiga hjordar. När de såg att Jasers och Gileads områden lämpade sig för boskapsskötsel </v><v n="2">gick de till Mose, prästen Elasar och menighetens hövdingar och sade: </v><v n="3">»Atarot, Divon, Jaser, Nimra, Heshbon, Elale, Sivma, Nebo och Meon, </v><v n="4">det land som Herren har underkuvat åt Israels menighet, lämpar sig för boskapsskötsel, och vi, dina tjänare, har ju boskap. </v><v n="5">Om vi äger din välvilja, herre«, fortsatte de, »låt oss då få detta land som vår egendom. För oss inte över Jordan.«
</v><v n="6">Mose svarade gaditerna och rubeniterna: »Skulle ni stanna här, medan era bröder drar ut i krig! </v><v n="7">Hur kan ni avskräcka israeliterna från att gå över floden in i det land som Herren har gett åt dem? </v><v n="8">Just så gjorde era fäder när jag sände ut dem från Kadesh Barnea för att spana i landet. </v><v n="9">De gav sig i väg till Druvdalen och spanade i landet, men de avskräckte israeliterna från att gå till det land som Herren hade gett åt dem. </v><v n="10">Den gången flammade Herrens vrede upp, och han svor denna ed: </v><v n="11">’Ingen av de män som drog ut ur Egypten, från tjugo års ålder och uppåt, skall få se det land som jag med ed har lovat Abraham, Isak och Jakob, ty de har inte varit trogna mot mig, </v><v n="12">ingen utom kenissén Kalev, Jefunnes son, och Josua, Nuns son — de har varit trogna mot Herren.’ </v><v n="13">Herrens vrede flammade mot Israel, och han lät dem irra omkring i öknen i fyrtio år, tills hela det släktled var borta som hade gjort det som var ont i Herrens ögon. </v><v n="14">Och nu går ni i era fäders spår, ni syndares avkomma, och får Herrens vrede att brinna ännu en gång mot Israel. </v><v n="15">Om ni avfaller från honom och han ännu en gång lämnar kvar Israel i öknen, drar ni undergång över hela detta folk.«
</v><v n="16">De gick fram till honom och sade: »Vi tänker bygga fållor här till våra hjordar och städer åt våra familjer, </v><v n="17">men själva skall vi rusta oss och gå i spetsen för israeliterna, ordnade till strid, ända till dess att vi har fört dem dit där de skall bo. Våra familjer bor kvar i de befästa städerna, skyddade för landets befolkning, </v><v n="18">och vi skall inte återvända hem förrän alla israeliter har fått sina jordlotter. </v><v n="19">Vi skall inte ha någon lott bland dem där borta på andra sidan Jordan, när vi har tilldelats vår lott här på östra sidan av Jordan.«
</v><v n="20">Mose svarade dem: »Om ni verkligen gör som ni har sagt, om ni rustar er till krig inför Herren, </v><v n="21">och om alla era krigare går över Jordan inför Herren och stannar tills han har fördrivit sina fiender, </v><v n="22">och om ni inte återvänder hem förrän landet har lagts under Herren, då har ni ingen skuld till Herren eller till Israel, och detta land skall bli er egendom inför Herren. </v><v n="23">Men om ni inte gör så, syndar ni mot Herren, och då skall ni veta att synden drabbar er. </v><v n="24">Bygg städer åt era familjer och fållor åt era får, och gör också i övrigt som ni har sagt.«
</v><v n="25">Gaditerna och rubeniterna svarade Mose: »Herre, dina tjänare skall göra som du har befallt. </v><v n="26">Våra barn och våra kvinnor, vår boskap och alla våra lastdjur stannar kvar i Gileads städer, </v><v n="27">men vi, dina tjänare, alla som är rustade till strid inför Herren, skall gå över Jordan för att delta i kriget, så som du har sagt, herre.«
</v><v n="28">Mose gav nu befallningar om dem till prästen Elasar, till Josua, Nuns son, och till de israelitiska stammarnas familjeöverhuvuden. </v><v n="29">Han sade: »Om alla gaditer och rubeniter som är rustade till krig inför Herren går över Jordan tillsammans med er, och om ni lägger under er landet, då skall ni ge dem Gilead som deras egendom. </v><v n="30">Men om de inte rustar sig och inte går över tillsammans med er skall de få sin egendom bland er andra i Kanaan.«
</v><v n="31">Till detta svarade gaditerna och rubeniterna: »Vad Herren har befallt dina tjänare, det skall vi också göra. </v><v n="32">Vi skall rusta oss inför Herren och gå över till Kanaan. Då får vi våra lotter, vår egendom, på denna sidan Jordan.«
</v><v n="33">Mose gav nu amoreerkungen Sichons rike och Bashans kung Ogs rike till gaditerna, rubeniterna och ena hälften av Josefs sons Manasses stam, detta land med dess städer och städernas kringliggande områden. </v><v n="34">Gaditerna byggde upp Divon, Atarot, Aroer, </v><v n="35">Atrot Shofan, Jaser, Jogbeha, </v><v n="36">Bet Nimra och Bet Haran, så att de fick befästa städer och fållor åt fåren. </v><v n="37">Rubeniterna byggde upp Heshbon, Elale och Kirjatajim </v><v n="38">samt Nebo och Baal Meon — som borde skrivas på annat sätt — och Sivma. Städerna som de hade byggt upp fick behålla sina gamla namn. </v><v n="39">Ättlingarna till Makir, Manasses son, tågade mot Gilead, som de erövrade. De amoreiska invånarna drevs undan. </v><v n="40">Mose gav området åt Manasses ättlingar makiriterna, och de bosatte sig där. </v><v n="41">Manasses ättlingar jairiterna tågade mot Hams tältbyar, som de erövrade och kallade för Jairs byar. </v><v n="42">Novach tågade mot Kenat med kringliggande byar, som han erövrade. Han gav platsen sitt eget namn, Novach.
</v></c><c n="33">
<v n="1">Detta är de sträckor som israeliterna gick när de drog ut ur Egypten under Moses och Arons ledning, ordnade i häravdelningar. </v><v n="2">Mose förtecknade lägerplatserna som de på Herrens befallning bröt upp från, sträcka för sträcka. Detta är deras marschsträckor, från lägerplats till lägerplats.
</v><v n="3">De bröt upp från Ramses i första månaden, på femtonde dagen i första månaden. Dagen efter påsken tågade israeliterna dristigt ut i alla egypternas åsyn, </v><v n="4">medan egypterna begravde sina döda, alla de förstfödda som Herren hade dräpt. Så drabbades deras gudar av Herrens dom.
</v><v n="5">Israeliterna bröt upp från Ramses och slog läger i Suckot. </v><v n="6">De bröt upp från Suckot och slog läger i Etam, som ligger vid randen av öknen. </v><v n="7">De bröt upp från Etam, vek av mot Pi Hachirot, som ligger mitt emot Baal Sefon, och slog läger utanför Migdol. </v><v n="8">De bröt upp från Pi Hachirot och gick tvärs igenom havet ut i öknen. De gick tre dagsmarscher genom Etams öken och slog läger i Mara. </v><v n="9">De bröt upp från Mara och kom till Elim. Vid Elim fanns det tolv källor och sjuttio palmer, och de slog läger där. </v><v n="10">De bröt upp från Elim och slog läger vid Sävhavet. </v><v n="11">De bröt upp från Sävhavet och slog läger i Sinöknen. </v><v n="12">De bröt upp från Sinöknen och slog läger i Dofka. </v><v n="13">De bröt upp från Dofka och slog läger i Alush. </v><v n="14">De bröt upp från Alush och slog läger i Refidim, men där fanns det inte något vatten att dricka för folket. </v><v n="15">De bröt upp från Refidim och slog läger i Sinaiöknen. </v><v n="16">De bröt upp från Sinaiöknen och slog läger i Kivrot Hattaava. </v><v n="17">De bröt upp från Kivrot Hattaava och slog läger i Haserot. </v><v n="18">De bröt upp från Haserot och slog läger i Ritma. </v><v n="19">De bröt upp från Ritma och slog läger i Rimmon Peres. </v><v n="20">De bröt upp från Rimmon Peres och slog läger i Livna. </v><v n="21">De bröt upp från Livna och slog läger i Rissa. </v><v n="22">De bröt upp från Rissa och slog läger i Kehelata. </v><v n="23">De bröt upp från Kehelata och slog läger vid Sheferberget. </v><v n="24">De bröt upp från Sheferberget och slog läger i Harada. </v><v n="25">De bröt upp från Harada och slog läger i Makhelot. </v><v n="26">De bröt upp från Makhelot och slog läger i Tachat. </v><v n="27">De bröt upp från Tachat och slog läger i Terach. </v><v n="28">De bröt upp från Terach och slog läger i Mitka. </v><v n="29">De bröt upp från Mitka och slog läger i Hashmona. </v><v n="30">De bröt upp från Hashmona och slog läger i Moserot. </v><v n="31">De bröt upp från Moserot och slog läger i Bene Jaakan. </v><v n="32">De bröt upp från Bene Jaakan och slog läger i Hor Haggidgad. </v><v n="33">De bröt upp från Hor Haggidgad och slog läger i Jotvata. </v><v n="34">De bröt upp från Jotvata och slog läger i Avrona. </v><v n="35">De bröt upp från Avrona och slog läger i Esjon-Gever. </v><v n="36">De bröt upp från Esjon-Gever och slog läger i Sinöknen, vid Kadesh. </v><v n="37">De bröt upp från Kadesh och slog läger vid berget Hor, vid gränsen till Edom.
</v><v n="38">På Herrens befallning gick prästen Aron upp på berget Hor, och där dog han, under det fyrtionde året efter det att israeliterna drog ut ur Egypten, den första dagen i femte månaden. </v><v n="39">Aron var 123 år gammal vid sin död på berget Hor.
</v><v n="40">Kanaaneerna — kungen av Arad — som bodde i Negev i Kanaan fick höra att israeliterna närmade sig.
</v><v n="41">De bröt upp från berget Hor och slog läger i Salmona. </v><v n="42">De bröt upp från Salmona och slog läger i Punon. </v><v n="43">De bröt upp från Punon och slog läger i Ovot. </v><v n="44">De bröt upp från Ovot och slog läger i Ije Haavarim vid gränsen till Moab. </v><v n="45">De bröt upp från Ijim och slog läger i Divon Gad. </v><v n="46">De bröt upp från Divon Gad och slog läger i Almon Divlatajma. </v><v n="47">De bröt upp från Almon Divlatajma och slog läger i Avarimbergen, vid Nebo. </v><v n="48">De bröt upp från Avarimbergen och slog läger på Moabs hedar, vid Jordan, mitt emot Jeriko. </v><v n="49">De slog läger vid Jordan mellan Bet Hajshimot och Avel Hashittim, på Moabs hedar.</v><v n="50">Herren talade till Mose på Moabs hedar, vid Jordan, mitt emot Jeriko:
</v><v n="51">Tala så till israeliterna: När ni går över Jordan och kommer in i Kanaan </v><v n="52">skall ni fördriva dem som bor i landet och förstöra alla deras avgudabilder. Alla deras gjutna bilder skall ni förstöra, och alla deras offerplatser skall ni ödelägga. </v><v n="53">Sedan skall ni ta landet i besittning och bosätta er där, ty ni har fått det av mig som er besittning. </v><v n="54">Ni skall fördela landet genom lottning släkt för släkt. Åt den släkt som har mycket folk skall ni ge en stor andel, åt den som har litet en liten. Var och en skall få sin del där lotten faller ut. Ni skall göra fördelningen efter era fädernestammar. </v><v n="55">Men om ni inte fördriver landets invånare, då kommer de som ni lämnar kvar att bli taggar i era ögon och pikar i era kroppar. De skall anfalla er i det land där ni bor, </v><v n="56">och jag skall göra med er som jag hade tänkt göra med dem.
</v></c><c n="34">
<v n="1">Herren talade till Mose:
</v><v n="2">Ge israeliterna följande påbud: När ni kommer in i landet, in i Kanaan, är detta det land som skall bli er egendom. Detta är gränserna för Kanaans land:
</v><v n="3">I söder gränsar ert land mot Sinöknen, längs med Edom. Er sydgräns skall från öster räknat gå från änden av Döda havet </v><v n="4">och sedan böja av söder om Akrabbimbranten, gå förbi Sin och löpa ut söder om Kadesh Barnea. Därifrån skall den gå till Hasar-Addar och förbi Asmon. </v><v n="5">Efter Asmon skall den böja av mot Egyptens gränsflod och löpa ut vid havet.
</v><v n="6">I väster skall Medelhavet vara er gräns. Detta skall vara er västgräns.
</v><v n="7">Detta skall vara er nordgräns: från Medelhavet skall ni dra den fram till berget Hor. </v><v n="8">Från berget Hor skall ni dra den fram till Levo-Hamat, och den skall löpa ut vid Sedad. </v><v n="9">Därifrån skall den gå till Sifron och löpa ut vid Hasar Enan. Detta skall vara er nordgräns.
</v><v n="10">Östgränsen skall ni dra från Hasar Enan fram till Shefam. </v><v n="11">Från Shefam skall den gå vidare ner till Rivla öster om Ajin. Gränsen skall fortsätta neråt och löpa längs bergssluttningen på Gennesaretsjöns östra sida. </v><v n="12">Därifrån skall den fortsätta ner till Jordan och löpa ut vid Döda havet.
Detta är gränserna runt ert land.
</v><v n="13">Mose gav israeliterna följande påbud: »Detta är det land som ni skall fördela genom lottning, det land som enligt Herrens befallning skall ges åt nio stammar och den halva stammen. </v><v n="14">Rubeniternas stam med dess familjer och gaditernas stam med dess familjer liksom halva Manasses stam har redan fått sin egendom. </v><v n="15">Dessa två stammar och denna halva stam har alltså fått sin egendom på andra sidan Jordan, mitt emot Jeriko, på östra sidan om floden.«
</v><v n="16">Herren talade till Mose:
</v><v n="17">Detta är namnen på de män som skall fördela landet mellan er: prästen Elasar och Josua, Nuns son. </v><v n="18">Ni skall också låta en hövding ur varje stam delta vid fördelningen. </v><v n="19">Detta är namnen på de männen: från Judas stam Kalev, Jefunnes son, </v><v n="20">från Simons stam Samuel, Ammihuds son, </v><v n="21">från Benjamins stam Elidad, Kislons son, </v><v n="22">från Dans stam hövdingen Bucki, Joglis son, </v><v n="23">från Josefs söner dels hövdingen Hanniel, Efods son, från Manasses stam, </v><v n="24">dels hövdingen Kemuel, Shiftans son, från Efraims stam, </v><v n="25">från Sebulons stam hövdingen Elisafan, Parnaks son, </v><v n="26">från Isaskars stam hövdingen Paltiel, Assans son, </v><v n="27">från Ashers stam hövdingen Achihud, Shelomis son, </v><v n="28">och från Naftalis stam hövdingen Pedahel, Ammihuds son.
</v><v n="29">Detta var de som enligt Herrens befallning skulle fördela israeliternas egendom i Kanaan.
</v></c><c n="35">
<v n="1">Herren talade till Mose på Moabs hedar, vid Jordan, mitt emot Jeriko:
</v><v n="2">Befall israeliterna att av den egendom som de har tilldelats avskilja städer åt leviterna att bo i. Ni skall också ge leviterna betesmark kring städerna. </v><v n="3">De skall bo i städerna och använda betesmarkerna för den boskap de äger, för alla sina djur. </v><v n="4">Betesmarkerna som ni ger åt leviterna skall åt alla håll sträcka sig 1 000 alnar utåt från stadsmuren. </v><v n="5">Utanför staden skall ni mäta upp östsidan av betesmarken till 2 000 alnar, sydsidan till 2 000, västsidan till 2 000 och nordsidan till 2 000, med staden i mitten. Detta är betesmarkerna som leviterna skall få kring sina städer.
</v><v n="6">De städer som ni skall avskilja åt leviterna innefattar de sex asylstäderna, till vilka ni skall låta dråpare få ta sin tillflykt. Förutom dessa skall ni ge dem ytterligare 42 städer. </v><v n="7">Sammanlagt blir det alltså 48 städer med tillhörande betesmarker som ni skall ge åt leviterna. </v><v n="8">När ni tar dessa städer från israeliternas egendom skall ni ta mycket från dem som har mycket och litet från dem som har litet. Varje stam skall ge av sina städer åt leviterna i förhållande till det område som stammen har fått som sin egendom.</v><v n="9">Herren talade till Mose:
</v><v n="10">Säg till israeliterna: När ni går över Jordan och kommer in i Kanaan </v><v n="11">skall ni välja ut städer som skall vara era asylstäder. Dit skall en dråpare kunna fly om han har dödat en människa utan uppsåt. </v><v n="12">Städerna skall tjäna som tillflyktsorter undan blodshämnaren, så att dråparen inte blir dödad innan han ställs inför menighetens domstol. </v><v n="13">Av de städer ni avskiljer är det sex som skall vara era asylstäder. </v><v n="14">Tre städer skall ni avskilja öster om Jordan och tre städer i Kanaan. De skall vara asylstäder. </v><v n="15">Både israeliterna och invandrare eller tillfälligt bosatta bland folket skall ha dessa sex städer till asylplatser. Dit skall var och en som har dödat en människa utan uppsåt kunna fly.
</v><v n="16">Men om någon slår en annan med ett järnföremål, så att döden följer, då är han en mördare, och en mördare skall straffas med döden. </v><v n="17">Och om han slår den andre med en sten som går att döda med, och döden följer, då är han en mördare, och en mördare skall straffas med döden. </v><v n="18">Likaså om han slår den andre med ett träredskap som går att döda med, och döden följer, då är han en mördare, och en mördare skall straffas med döden. </v><v n="19">Det är blodshämnaren som skall döda mördaren. När han stöter på mördaren skall han döda honom. </v><v n="20">Och om någon knuffar omkull en annan i ond avsikt eller kastar något på honom med ond vilja, så att döden följer, </v><v n="21">eller slår till honom i fientlig avsikt, så att döden följer, då skall han straffas med döden: han är en mördare. Blodshämnaren skall döda mördaren när han stöter på honom.
</v><v n="22">Men om någon råkar knuffa omkull en annan utan fientlig avsikt, eller om han utan ond vilja kastar något föremål på den andre, </v><v n="23">eller om han utan att se sig för träffar den andre med en sten som går att döda med, och döden följer, och detta fast han inte var den andres fiende eller ville honom något ont, </v><v n="24">då skall menigheten döma mellan gärningsmannen och blodshämnaren enligt här givna föreskrifter. </v><v n="25">Menigheten skall rädda dråparen undan blodshämnaren och föra honom tillbaka till den asylstad dit han flytt. Där skall han bo tills översteprästen avlider, han som är smord med helig olja. </v><v n="26">Om dråparen lämnar området kring den asylstad dit han flytt, </v><v n="27">och blodshämnaren träffar på honom utanför asylstadens område, då kan blodshämnaren döda dråparen utan att dra blodskuld över sig. </v><v n="28">Dråparen måste stanna i sin asylstad tills översteprästen avlider. Först efter översteprästens död får han återvända till sin egen jord. </v><v n="29">Detta skall vara gällande lag för er genom alla släktled, var ni än bor.
</v><v n="30">Om någon dräper en annan människa, får dråparen dödas bara på vittnens uppgifter. Ett enda vittnesmål räcker inte för en dödsdom.
</v><v n="31">Ni får inte ta emot lösen för en mördares liv. Förtjänar hans brott döden, skall han straffas med döden. </v><v n="32">Inte heller får ni ta emot lösen för en som har tagit sin tillflykt till en asylstad, så att han åter kunde bo ute i landet, innan prästen har avlidit.
</v><v n="33">Ni får inte vanhelga det land ni bor i. Blod vanhelgar landet, och landet kan inte få någon försoning för det blod som utgjutits där utom genom blodet från den som utgöt det. </v><v n="34">Ni får inte orena landet där ni bor, det land där jag har min boning. Jag, Herren, har min boning bland israeliterna.
</v></c><c n="36">
<v n="1">Familjeöverhuvudena i gileaditernas släkt trädde nu fram. Gilead var son till Makir, son till Manasse; gileaditerna var alltså en av Josefs söners släkter. De kom med sitt ärende till Mose och hövdingarna, israeliternas familjeöverhuvuden, </v><v n="2">och sade: »Herren har befallt dig, herre, att genom lottning fördela landet mellan israeliterna som deras egendom. Du har också fått Herrens befallning att vår broder Selofchads arv skall ges åt hans döttrar. </v><v n="3">Men om de gifter sig med män från andra israelitiska stammar, så kommer deras arvslott att skäras bort från våra fäders egendom och läggas till den egendom som ägs av deras nya stam. På så sätt mister vi en del av vår jord. </v><v n="4">Och när israeliternas friår kommer har deras arvslott fogats till den egendom som ägs av deras nya stam och har skurits bort från vår fädernestams egendom.«
</v><v n="5">På Herrens befallning gav då Mose israeliterna följande påbud:
Josefs söners stam har rätt. </v><v n="6">Detta är vad Herren befaller i fråga om Selofchads döttrar: De får gifta sig med vem de vill, bara det sker inom en släkt som tillhör deras fädernestam. </v><v n="7">Ingen israelitisk jord får övergå från en stam till en annan. Varje israelit skall hålla kvar sin fädernestams egendom. </v><v n="8">En kvinna som har ärvt egendom inom en israelitisk stam får bara gifta sig med någon som tillhör en släkt inom hennes fädernestam, detta för att varje israelit skall få behålla sina fäders egendom. </v><v n="9">Ingen jord får övergå från en stam till en annan. Varje israelitisk stam skall hålla kvar sin egendom.
</v><v n="10">Selofchads döttrar gjorde som Herren hade befallt Mose. </v><v n="11">Machla, Tirsa, Hogla, Milka och Noa, Selofchads döttrar, gifte sig med söner till sina farbröder. </v><v n="12">De gifte sig inom de släkter som härstammade från Manasse, Josefs son, och deras egendom stannade kvar inom den stam som deras fädernesläkt tillhörde.
</v><v n="13">Detta var de bud och bestämmelser som Herren gav israeliterna genom Mose på Moabs hedar, vid Jordan, mitt emot Jeriko.
</v></c></b><b n="5 Mosebok">
<c n="1">
<v n="1">Detta är vad Mose förkunnade för Israels folk i öknen öster om Jordan, i ödemarken nära Suf, mellan Paran och Tofel, Laban, Haserot och Di Sahav, </v><v n="2">elva dagsresor från Horeb på vägen över Seirs berg, till Kadesh Barnea. </v><v n="3">Det fyrtionde året, på första dagen i elfte månaden, förkunnade Mose för israeliterna allt vad Herren hade befallt honom att säga till dem. </v><v n="4">Mose hade då besegrat amoreernas kung Sichon, som härskade i Heshbon, och vid Edrei hade han besegrat Bashans kung Og, som härskade i Ashtarot. </v><v n="5">Öster om Jordan, i Moab, inledde Mose denna undervisning i lagen. Han sade:
</v><v n="6">Herren, vår Gud, talade till oss på Horeb: »Länge nog har ni dröjt kvar vid detta berg. </v><v n="7">Bryt nu upp och gå mot amoreernas berg och mot deras grannar i Jordandalen, i bergsbygden, i Låglandet, Negev och kusttrakten. Gå till kanaaneernas land, till Libanon och ända till den stora floden, Eufrat. </v><v n="8">Härmed överlämnar jag landet åt er. Gå och ta i besittning det land som Herren med ed har lovat att ge era fäder Abraham, Isak och Jakob och deras efterkommande.«
</v><v n="9">Vid samma tid sade jag till er: »Ensam orkar jag inte bära er. </v><v n="10">Herren, er Gud, har låtit er bli många, nu är ni lika talrika som himlens stjärnor. </v><v n="11">Må Herren, era fäders Gud, låta er bli tusenfalt fler och välsigna er som han har lovat. </v><v n="12">Men hur skall jag ensam orka med denna börda, all möda med er och era tvister? </v><v n="13">Välj kloka, förnuftiga och erfarna män ur var och en av era stammar, så gör jag dem till era ledare.« </v><v n="14">Ni svarade att det var ett gott förslag. </v><v n="15">Och jag tog ledande män i era stammar, kloka och erfarna män, och gjorde dem till ledare för er, till anförare för tusen eller hundra eller femtio eller tio och till förmän inom era stammar.
</v><v n="16">Då uppmanade jag era domare: »Lyssna på era bröder och döm rättvist mellan dem och även mellan en landsman och en främling. </v><v n="17">Var inte partiska när ni dömer, lyssna lika noga på låg och hög. Frukta ingen människa, ty domen är Guds. Om någon sak blir för svår för er skall ni lägga fram den för mig, så skall jag lyssna.«
</v><v n="18">Då gav jag er också anvisningar om allt ni skulle göra.</v><v n="19">Därefter bröt vi upp från Horeb och vandrade genom hela den stora och fruktansvärda öken som ni själva har sett. Vi gick i riktning mot amoreernas berg, så som Herren, vår Gud, hade befallt oss, och kom till Kadesh Barnea. </v><v n="20">Där sade jag till er: »Ni har nu kommit till amoreernas berg, som Herren, vår Gud, ger oss. </v><v n="21">Herren, din Gud, har överlämnat landet åt dig. Gå dit och ta det i besittning, så som Herren, dina fäders Gud, har sagt. Var inte rädd, bli inte förskräckt.«
</v><v n="22">Men ni kom fram till mig och sade: »Vi vill skicka några män i förväg, som kan utforska landet och ge oss besked om vilken väg vi skall följa och vilka städer vi kommer till.« </v><v n="23">Jag fann förslaget gott och utsåg bland er tolv män, en från varje stam. </v><v n="24">De begav sig upp i bergen, kom till Druvdalen och spanade där. </v><v n="25">De tog med sig några av landets frukter ner till oss och rapporterade att det var ett rikt land som Herren, vår Gud, ville ge oss. </v><v n="26">Men ni ville inte gå dit upp utan trotsade Herrens, er Guds, befallning </v><v n="27">och satt i era tält och knotade: »Herren hatar oss, och därför har han fört oss ut ur Egypten för att prisge oss åt amoreerna och göra slut på oss. </v><v n="28">Vart är det vi skall gå? Våra bröder har gjort oss modlösa med sitt tal om ett folk som är större och talrikare än vi och om stora städer med skyhöga murar. Till och med anakiter fick spanarna se där borta.«
</v><v n="29">Jag sade till er: »Låt er inte skrämmas, var inte rädda för dem! </v><v n="30">Herren, er Gud, går framför er och strider för er, som ni själva såg honom göra i Egypten. </v><v n="31">Och i öknen fick du erfara att Herren, din Gud, bar dig som en man bär sin son, hela den väg som ni har vandrat för att komma hit. </v><v n="32">Trots detta litade ni inte på Herren, er Gud, </v><v n="33">som gick före er på vägen och valde ut era lägerplatser, om natten i en eld för att lysa upp er väg, om dagen i ett moln.«
</v><v n="34">När Herren hörde er klagan greps han av vrede och svor denna ed: </v><v n="35">»Aldrig skall någon av dessa män, detta usla släktled, få se det rika land som jag med ed har lovat att ge era fäder, </v><v n="36">ingen utom Kalev, Jefunnes son — han skall få se det. Åt honom och hans söner skall jag ge den mark hans fot har trampat, ty han har varit Herren trogen.«
</v><v n="37">Även på mig vredgades Herren för er skull. »Inte heller du skall få komma dit«, sade han. </v><v n="38">»Men Josua, Nuns son, som är din tjänare, skall få komma dit. Ingjut mod i honom, ty han skall göra landet till Israels egendom. </v><v n="39">Era barn som ni sade skulle bli fiendens byte, era söner som ännu inte lärt sig skilja på gott och ont, de skall få komma dit. Åt dem skall jag ge landet, och de skall ta det i besittning. </v><v n="40">Själva måste ni nu bryta upp och gå tillbaka in i öknen, i riktning mot Sävhavet.«
</v><v n="41">Ni svarade mig: »Vi har syndat mot Herren. Nu skall vi dra ut i strid, så som Herren, vår Gud, har befallt oss.« Ni väpnade er allihop och ville utan betänkande ge er upp i bergen. </v><v n="42">Men Herren befallde mig att säga till er: »Ni skall inte gå dit upp och inlåta er i strid, ty ni har inte mig med er, och då kommer ni att bli slagna av era fiender.« </v><v n="43">Jag sade detta till er, men ni lyssnade inte utan trotsade Herrens befallning. Fyllda av övermod gick ni upp i bergen. </v><v n="44">Amoreerna som bodde där ryckte ut mot er. Som en bisvärm förföljde de er, de krossade er i Seir och drev er ända till Horma. </v><v n="45">När ni kom tillbaka grät ni inför Herren, men han lyssnade inte och vägrade höra på er. </v><v n="46">Därför stannade ni i Kadesh så länge som ni gjorde.
</v></c><c n="2">
<v n="1">Därefter bröt vi upp och gick tillbaka in i öknen, i riktning mot Sävhavet, så som Herren hade sagt till mig. Vi gick länge omkring i utkanten av Seirs bergsbygd. </v><v n="2">Slutligen sade Herren till mig: </v><v n="3">»Länge nog har ni gått omkring vid dessa berg. Vänd nu mot norr! </v><v n="4">Ge folket dessa anvisningar: Ni går nu genom det område som tillhör era bröder, Esaus ättlingar i Seir. Även om de är rädda för er skall ni akta er noga </v><v n="5">och inte utmana dem. Inte en enda fotsbredd av deras land skall jag ge er, ty Seirs berg har jag skänkt som egendom till Esau. </v><v n="6">Mat att äta skall ni köpa av dem, och även vattnet ni dricker skall ni betala för. </v><v n="7">Herren, din Gud, har välsignat dig i allt som du har företagit dig, och han har följt din vandring genom den väldiga öknen. I fyrtio år har Herren, din Gud, varit med dig. Ingenting har fattats dig.« </v><v n="8">Vi vandrade fram bland våra bröder, Esaus ättlingar i Seir, och följde vägen i Aravadalen bort från Elat och Esjon-Gever.
Sedan tog vi en ny väg och gick i riktning mot Moabs öken. </v><v n="9">Herren sade till mig: »Angrip inte moabiterna, ge dig inte i strid med dem. Av deras land ger jag dig ingenting, ty Ar har jag skänkt som egendom till Lots ättlingar.«
( </v><v n="10">Förut bodde emeerna där, ett stort och talrikt folk, högväxt som anakiterna. </v><v n="11">Liksom anakiterna räknas de som refaeer, men moabiterna kallar dem emeer. </v><v n="12">I Seir bodde förut horeerna, men de drevs bort av Esaus ättlingar, som utplånade dem och övertog deras land, liksom Israel gjorde med det land Herren hade skänkt dem som egendom.)
</v><v n="13">»Framåt, gå över Sered!« Så gick vi över Sereds floddal.
</v><v n="14">Vår vandring från Kadesh Barnea fram till övergången av Sereddalen hade tagit trettioåtta år. Då var den generationens alla krigare döda och borta ur lägret, så som Herren hade svurit. </v><v n="15">Herrens hand drabbade dem och ryckte bort dem ur lägret tills alla var döda.
</v><v n="16">När alla krigarna i folket hade dött ut </v><v n="17">talade Herren till mig: </v><v n="18">»När du nu går genom Moabs område, genom Ar, </v><v n="19">närmar du dig Ammons ättlingar. Angrip dem inte, utmana dem inte. Av ammoniternas land ger jag dig ingenting, ty det har jag skänkt som egendom till Lots ättlingar.«
( </v><v n="20">Även detta land räknas som refaeiskt. Där bodde förut refaeer, av ammoniterna kallade samsummeer. </v><v n="21">Det var ett stort och talrikt folk, högväxt som anakiterna. Herren utplånade refaeerna och lät ammoniterna driva bort dem och överta deras land, </v><v n="22">så som han gjorde för Esaus ättlingar i Seir, när han utplånade horeerfolket och lät dem driva bort det och överta det land där de ännu bor. </v><v n="23">Samma sak drabbade avveerna, som bodde i byar ända bort mot Gaza. Kaftoreerna, som hade kommit från Kaftor, utplånade dem och övertog deras land.)
</v><v n="24">»Framåt, bryt upp och gå över Arnons floddal! Jag ger amoreernas kung Sichon i Heshbon och hans land åt dig. Börja erövringen, ge dig i strid med honom! </v><v n="25">Jag börjar i dag sprida skräck och fruktan för dig bland alla folk under himlen, så att de bävar och darrar när de hör talas om dig.«</v><v n="26">Från Kedemots öken sände jag bud till kung Sichon i Heshbon med denna fredliga hälsning: </v><v n="27">»Låt mig få gå genom ditt land. Jag skall gå raka vägen och inte vika av åt vare sig höger eller vänster. </v><v n="28">Mat att äta skall jag köpa av dig, och vatten att dricka skall jag betala dig för. Jag vill bara tåga igenom, </v><v n="29">så som Esaus ättlingar i Seir och moabiterna i Ar lät mig göra, så att jag kan gå över Jordan in i det land som Herren, vår Gud, skall ge oss.«
</v><v n="30">Men kung Sichon i Heshbon ville inte låta oss gå genom hans land, ty Herren, din Gud, gjorde honom hårdhjärtad och omedgörlig för att han skulle falla i ditt våld, vilket nu också har skett. </v><v n="31">Herren sade till mig: »Nu börjar jag, jag överlämnar Sichon och hans land åt dig. Börja erövringen, ta hans land i besittning!«
</v><v n="32">Med allt sitt folk drog Sichon ut för att möta oss i strid vid Jahas. </v><v n="33">Herren, vår Gud, överlämnade honom åt oss, och vi dödade honom, hans söner och allt hans folk. </v><v n="34">Då intog vi också alla hans städer och vigde alla männen där åt förintelse, och även kvinnorna och barnen. Vi lät ingen komma undan. </v><v n="35">Men boskapen och det vi tagit i de erövrade städerna behöll vi som krigsbyte. </v><v n="36">Från Aroer vid randen av Arnons floddal och från staden nere i dalen och ända bort till Gilead fanns inte en enda stad som var ointaglig för oss. Herren, vår Gud, överlämnade dem alla åt oss.
</v><v n="37">Bara ammoniternas land lämnade du i fred, hela området längs Jabboks floddal liksom städerna i bergsbygden, alldeles så som Herren, vår Gud, hade befallt.
</v></c><c n="3">
<v n="1">Därefter slog vi in på vägen mot Bashan. Og, kungen av Bashan, drog ut med allt sitt folk för att möta oss i strid vid Edrei. </v><v n="2">Men Herren sade till mig: »Var inte rädd för honom. Jag ger honom i ditt våld, med allt hans folk och hela hans land. Du skall göra med honom som du gjorde med amoreernas kung Sichon, som härskade i Heshbon.« </v><v n="3">Så gav Herren, vår Gud, även Og, kungen av Bashan, och allt hans folk i vårt våld. Vi dödade dem och lät ingen komma undan. </v><v n="4">Då intog vi också alla hans städer. Det fanns inte en enda som vi inte tog från dem. Vi tog sextio städer, hela Argovområdet, Ogs rike i Bashan. </v><v n="5">Alla dessa städer var befästa med höga murar, portar och bommar. Därtill kom en stor mängd obefästa städer. </v><v n="6">Vi vigde dem åt förintelse, så som vi gjort med Sichon, kungen i Heshbon. Vi vigde alla männen i städerna åt förintelse, och även kvinnorna och barnen. </v><v n="7">All boskapen och det vi tagit i städerna behöll vi som krigsbyte.
</v><v n="8">Från de två amoreiska kungarna öster om Jordan erövrade vi den gången allt land ända från Arnons floddal till berget Hermon — </v><v n="9">Hermon kallas Sirjon av fenikierna och Senir av amoreerna — </v><v n="10">alla städerna på högslätten, hela Gilead och hela Bashan ända till städerna Salka och Edrei, som ligger i Ogs rike, i Bashan. ( </v><v n="11">Kung Og av Bashan var den siste som fanns kvar av refaeerna. Hans sarkofag, som är av basalt, finns som bekant i Rabba i Ammon. Den är nio alnar lång och fyra alnar bred, mätt med vanligt alnmått.)</v><v n="12">När vi väl hade erövrat detta land gav jag rubeniterna och gaditerna området närmast Aroer vid Arnons floddal samt hälften av Gileads berg och städerna där. </v><v n="13">Resten av Gilead och hela Bashan, Ogs rike, gav jag åt ena hälften av Manasses stam — hela Argovområdet. (Allt detta, hela Bashan, gäller som refaeiskt land.)
</v><v n="14">Manasses ättlingar jairiterna fick hela Argovområdet fram till gränsen mot geshureerna och maakateerna, och detta område, Bashan, gav de namn efter sig själva och kallade det för Jairs byar. Så heter landet än i dag. </v><v n="15">Åt makiriterna gav jag Gilead. </v><v n="16">Åt rubeniterna och gaditerna gav jag området från Gilead till Arnons floddal, med gränsen mitt i dalen. Jabbokdalen blev gräns mot ammoniterna. </v><v n="17">I Jordandalen blev själva floden gräns från Gennesaretsjön till Aravasjön, dvs. Döda havet, nedanför Pisgas branter i öster.
</v><v n="18">Då gav jag er också dessa anvisningar: »Herren, er Gud, har gett er detta land att ta i besittning. Alla ni krigare skall rusta er och gå i spetsen för era israelitiska bröder. </v><v n="19">Bara era kvinnor och barn och er boskap — jag vet att ni har gott om boskap — skall stanna kvar i de städer jag har gett er, </v><v n="20">tills Herren har låtit era bröder bli bofasta liksom ni själva och även de har tagit sitt land i besittning, det som Herren, er Gud, skall ge dem på andra sidan Jordan. Sedan kan ni återvända, var och en till den egendom som jag har gett åt er.«
</v><v n="21">Då gav jag också anvisningar åt Josua: »Du har med egna ögon sett allt vad Herren, er Gud, har gjort med dessa två kungar. Likadant skall Herren göra med alla de riken där du drar fram. </v><v n="22">Ni skall inte vara rädda för dem, ty Herren, er Gud, strider för er.«</v><v n="23">Vid samma tid vädjade jag till Herren: </v><v n="24">»Herre, min Gud, du har börjat visa din storhet och din väldiga makt för din tjänare. Vilken gud i himlen och på jorden utför sådana mäktiga dåd som du? </v><v n="25">Låt mig gå över Jordan till andra sidan och se det rika landet där, dessa härliga berg, och Libanon.« </v><v n="26">Herren var förbittrad på mig för er skull och ville inte lyssna på mig. »Det är nog«, sade han, »tala inte mer med mig om detta. </v><v n="27">Gå upp på toppen av Pisga, se dig omkring åt väster och norr, åt söder och öster, och låt blicken vila på vad du ser, ty du kommer inte att gå över denna flod, över Jordan. </v><v n="28">Ge Josua uppdraget, ingjut mod och styrka i honom, ty det är han som skall gå över floden i spetsen för detta folk. Det land som du ser skall han göra till deras egendom.«
</v><v n="29">Sedan stannade vi i dalen mitt emot Bet Pegor.
</v></c><c n="4">
<v n="1">Och nu, Israel, hör de stadgar och föreskrifter som jag lär er för att ni skall lyda dem. Då får ni leva och komma till det land som Herren, era fäders Gud, vill ge er, och ni får ta det i besittning. </v><v n="2">Ni skall inte lägga något till de befallningar jag ger er och inte heller dra ifrån något. Ni skall hålla Herrens, er Guds, bud, som jag ger er. </v><v n="3">Med egna ögon har ni sett vad Herren gjorde vid Baal-Pegor. Alla bland er som följde Baal-Pegor har Herren, din Gud, utplånat, </v><v n="4">men ni som höll fast vid Herren, er Gud, är alla vid liv i dag.
</v><v n="5">Jag lär er nu stadgar och föreskrifter, så som Herren, min Gud, har befallt mig, för att ni skall lyda dem i det land ni kommer till och tar i besittning. </v><v n="6">Ni skall följa dem och lyda dem för att andra folk skall se er vishet och insikt. När de hör alla dessa stadgar kommer de att säga: »Detta stora folk är verkligen ett vist och insiktsfullt folk!« </v><v n="7">Vilket stort folk har gudar som är dem så nära som Herren, vår Gud, är oss nära varje gång vi åkallar honom? </v><v n="8">Och vilket stort folk äger stadgar och föreskrifter så rättfärdiga som denna lag som jag i dag förelägger er?
</v><v n="9">Men akta dig mycket noga för att glömma vad du såg med egna ögon. Bevara det i minnet så länge du lever, och undervisa dina barn och barnbarn om det, </v><v n="10">om den dag då du vid Horeb stod inför Herren, din Gud. Herren sade till mig: »Kalla samman folket åt mig! Jag skall låta dem höra mina ord, så att de lär sig att frukta mig, så länge de lever på jorden, och lär sina barn detsamma.« </v><v n="11">Då kom ni fram och ställde er nedanför berget. Berget brann och elden nådde ända in i himlen. Det var mörker, moln och töcken. </v><v n="12">Herren talade till er ur elden. Orden hörde ni, men ni såg ingen gestalt, ni hörde bara en röst. </v><v n="13">Han förkunnade sitt förbund för er och befallde er att hålla det: de tio budorden, som han skrev på två stentavlor. </v><v n="14">Då befallde Herren mig att lära er stadgar och föreskrifter, som ni skall lyda i det land ni går över till och tar i besittning.
</v><v n="15">Akta er noga! Ni såg inte någon gestalt när Herren, er Gud, talade till er ur elden på Horeb. </v><v n="16">Gör därför inte något så förfärligt som att tillverka en bildstod, en gudabild av vilken gestalt det vara må: en bild av man eller kvinna, </v><v n="17">en bild av ett markens djur eller av en fågel som flyger i skyn, </v><v n="18">en bild av ett djur som krälar på jorden eller av en fisk i vattnet, under jordens yta. </v><v n="19">När du lyfter blicken mot himlen och ser solen, månen och stjärnorna, hela den himmelska hären, får du inte låta dig förledas att tillbe dem och tjäna dem. Dem har Herren, din Gud, tilldelat alla folk under himlen. </v><v n="20">Men er har Herren tagit sig an och fört ut ur smältugnen, ut ur Egypten, för att ni skulle bli hans eget folk, som ni nu också har blivit.
</v><v n="21">Herren vredgades på mig för er skull och svor att jag inte skulle få gå över Jordan och komma till det rika land som Herren, din Gud, vill göra till din egendom. </v><v n="22">Jag skall dö här i landet och kommer inte att gå över Jordan. Men ni skall gå över och ta det rika landet i besittning. </v><v n="23">Akta er då för att glömma det förbund som Herren, er Gud, har slutit med er, så att ni gör er en bildstod, en avbild av något som Herren, din Gud, har förbjudit dig att avbilda. </v><v n="24">Ty Herren, din Gud, är en förtärande eld, en svartsjuk Gud.
</v><v n="25">Om ni efter att ha fått barn och barnbarn och blivit hemmastadda i landet gör något så förfärligt som att tillverka en bildstod av vilken gestalt det vara må och sålunda gör det som är ont i Herrens, din Guds, ögon och väcker hans vrede, </v><v n="26">då tar jag i dag himmel och jord till vittnen på att ni snart skall utrotas från det land ni tar i besittning när ni går över Jordan. Ni får inte leva länge där, ni kommer att gå under. </v><v n="27">Herren skall skingra er bland folken, och bara några få av er skall leva kvar hos de främmande folk dit Herren driver bort er. </v><v n="28">Där kommer ni att tjäna gudar som är tillverkade av människohänder, gudar av trä och sten som varken kan se eller höra, äta eller lukta. </v><v n="29">Men där skall du söka Herren, din Gud, och du skall finna honom om du frågar efter honom av hela ditt hjärta och med hela din själ. </v><v n="30">När du är i nöd och allt detta drabbar dig i kommande dagar, då skall du vända tillbaka till Herren, din Gud, och lyssna till honom. </v><v n="31">Ty Herren, din Gud, är en barmhärtig Gud, och han skall inte överge dig eller låta dig gå under. Han glömmer aldrig det förbund han ingick med dina fäder och bekräftade med ed.
</v><v n="32">Utforska hur det var i gamla tider, innan du fanns, alltsedan den dag då Gud skapade människorna på jorden, och fråga från himlavalvets ena ände till den andra om något så stort som detta har skett eller om någon har hört talas om något liknande. </v><v n="33">Har något folk hört Guds röst ur elden, så som du har gjort, och ändå förblivit vid liv? </v><v n="34">Eller har någon annan gud ens försökt hämta ett folk ur ett annat folks våld, med prövningar och tecken, under och krig, med stark hand och lyftad arm och med skräckinjagande stordåd, så som Herren, er Gud, gjorde med er i Egypten, inför dina ögon? </v><v n="35">Du har själv fått se detta för att du skulle förstå att det är Herren som är Gud, det finns ingen annan än han. </v><v n="36">Från himlen lät han dig höra sin röst för att fostra dig. På jorden lät han dig se sin väldiga eld, och du hörde hans ord ur elden. </v><v n="37">Eftersom han älskade dina fäder och utvalde deras efterkommande förde han själv ut dig ur Egypten med sin stora kraft. </v><v n="38">Han fördriver folk som är större och mäktigare än du, han leder dig till deras land och gör detta till din egendom, som det är än i dag.
</v><v n="39">Därför skall du i dag inse och besinna att det är Herren som är Gud uppe i himlen och nere på jorden, det finns ingen annan. </v><v n="40">Om du följer hans stadgar och bud, som jag i dag ger dig, går det väl för dig och dina efterkommande och du får leva länge i det land som Herren, din Gud, vill ge dig för alltid.</v><v n="41">Sedan avskilde Mose tre städer på andra sidan Jordan, den östra sidan, </v><v n="42">och lät dem bli tillflyktsorter för dråpare som oavsiktligt dräpt någon utan att förut ha hyst agg mot honom. Den som flydde till någon av dessa städer skulle få leva. </v><v n="43">Beser i öknen på högslätten avskilde han för Rubens ättlingar, Ramot i Gilead för Gads ättlingar och Golan i Bashan för Manasses ättlingar.</v><v n="44">Detta är den lag som Mose förelade israeliterna. </v><v n="45">Här följer de lagar, stadgar och föreskrifter som Mose förkunnade för israeliterna efter deras uttåg ur Egypten, </v><v n="46">öster om Jordan i dalen mitt emot Bet Pegor, i det land som hade tillhört amoreerkungen Sichon, han som härskade i Heshbon men besegrades av Mose och israeliterna efter deras uttåg ur Egypten. </v><v n="47">De intog hans land liksom kung Ogs land Bashan, allt land som tillhörde de två amoreiska kungarna på andra sidan Jordan, den östra sidan: </v><v n="48">ett landområde ända från Aroer vid randen av Arnons floddal till berget Sirjon, alltså Hermon, </v><v n="49">och vidare hela den bortre del av Jordandalen som ligger öster om floden, ända till Aravasjön nedanför Pisgas branter.
</v></c><c n="5">
<v n="1">Mose kallade samman hela Israel och sade: Hör, Israel, de stadgar och föreskrifter som jag i dag kungör för er. Lär er dem och följ dem troget. </v><v n="2">Herren, vår Gud, slöt ett förbund med oss vid Horeb. </v><v n="3">Det var inte med våra fäder han slöt det förbundet utan med oss, vi som står här i dag, med alla oss som lever nu. </v><v n="4">Ansikte mot ansikte talade Herren till er ur elden på berget. </v><v n="5">Själv stod jag då mellan honom och er för att förmedla Herrens ord, ty ni var rädda för elden och gick inte upp på berget. Han sade:
</v><v n="6">Jag är Herren, din Gud, som förde dig ut ur Egypten, ut ur slavlägret. </v><v n="7">Du skall inte ha andra gudar vid sidan av mig. </v><v n="8">Du skall inte göra dig någon bildstod, någon avbild av någonting uppe i himlen eller nere på jorden eller i vattnet under jorden. </v><v n="9">Du skall inte tillbe dem eller tjäna dem. Ty jag är Herren, din Gud, en svartsjuk Gud, som låter straffet för fädernas skuld drabba barnen intill tredje och fjärde led när man försmår mig </v><v n="10">men visar godhet mot tusenden när man älskar mig och håller mina bud. </v><v n="11">Du skall inte missbruka Herrens, din Guds, namn, ty Herren kommer inte att lämna den ostraffad som missbrukar hans namn.
</v><v n="12">Var noga med att hålla sabbatsdagen helig, så som Herren, din Gud, har befallt dig. </v><v n="13">Sex dagar skall du arbeta och sköta alla dina sysslor, </v><v n="14">men den sjunde dagen är Herrens, din Guds, sabbat. Då skall du inte utföra något arbete, varken du eller din son eller din dotter, din slav eller din slavinna, din oxe eller din åsna eller något annat lastdjur du har, inte heller invandraren i dina städer. Din slav och din slavinna skall få vila liksom du själv. </v><v n="15">Kom ihåg att du själv en gång var slav i Egypten och att Herren, din Gud, förde dig ut därifrån med stark hand och lyftad arm. Därför har Herren, din Gud, befallt dig att fira sabbatsdagen.
</v><v n="16">Visa aktning för din far och din mor, så som Herren, din Gud, har befallt dig, så att du får leva länge och det går dig väl i det land som Herren, din Gud, ger dig. </v><v n="17">Du skall inte dräpa, </v><v n="18">du skall inte begå äktenskapsbrott, </v><v n="19">du skall inte stjäla, </v><v n="20">du skall inte vittna falskt mot din nästa, </v><v n="21">du skall inte ha begär till din nästas hustru, och du skall inte ha lust till din nästas hus eller åker, hans slav eller hans slavinna, hans oxe eller hans åsna eller något annat som tillhör din nästa.
</v><v n="22">Dessa budord förkunnade Herren för er när ni alla stod samlade vid berget. Han förkunnade dem med hög röst ur elden, molnet och töcknet — dessa och inga fler. Han skrev dem på två stentavlor, som han gav mig. </v><v n="23">När ni hade hört rösten ur mörkret och berget brann kom ni fram till mig, alla stamhövdingar och äldste, </v><v n="24">och sade: »Herren, vår Gud, har visat oss sin härlighet och storhet, och vi har hört hans röst ur elden. I dag har vi sett att en människa kan höra Gud tala och ändå förbli vid liv. </v><v n="25">Varför måste vi då dö? Denna väldiga eld förbränner oss. Om vi hör Herren, vår Gud, tala igen kommer vi att dö. </v><v n="26">Ty vilken dödlig varelse har förblivit vid liv efter att som vi ha hört den levande Gudens röst ur elden? </v><v n="27">Gå du fram och lyssna till allt vad Herren, vår Gud, säger. Tala sedan om för oss allt vad Herren, vår Gud, har sagt till dig, så skall vi lyssna och lyda.«
</v><v n="28">När ni talade till mig hörde Herren vad ni sade. Då sade Herren till mig: »Jag har hört vad detta folk har sagt till dig. Allt de säger är riktigt. </v><v n="29">Tänk om de kunde bevara samma sinnelag, alltid frukta mig och hålla alla mina bud! Då skulle det för all framtid gå väl för dem och deras ättlingar. </v><v n="30">Gå nu och säg åt dem att återvända till sina tält. </v><v n="31">Ställ dig sedan här hos mig, så skall du få höra hela den lag, de stadgar och föreskrifter som du skall lära dem och som de skall lyda i det land jag ger dem att ta i besittning.«
</v><v n="32">Följ nu troget det som Herren, er Gud, har befallt er. Ni skall inte vika av åt vare sig höger eller vänster </v><v n="33">utan i allt följa den väg som Herren, er Gud, har befallt er att gå. Då får ni leva, det går er väl och ni får ett långt liv i det land ni tar i besittning.
</v></c><c n="6">
<v n="1">Och detta är den lag, de stadgar och föreskrifter som Herren, er Gud, befallde mig att lära er för att ni skall lyda dem i det land ni går över till och tar i besittning. </v><v n="2">Om du alltså fruktar Herren, din Gud, du liksom dina barn och barnbarn, och i hela ditt liv följer alla hans stadgar och bud som jag ger dig, så kommer du att leva länge. </v><v n="3">Du skall lyssna, Israel, och följa dem troget, så att det går dig väl och ni blir mycket talrika, så som Herren, dina fäders Gud, har lovat dig — ett land som flödar av mjölk och honung.
</v><v n="4">Hör, Israel! Herren är vår Gud, Herren är en. </v><v n="5">Du skall älska Herren, din Gud, av hela ditt hjärta, med hela din själ och med all din kraft. </v><v n="6">Dessa ord som jag i dag ger dig skall du lägga på hjärtat. </v><v n="7">Du skall inpränta dem i dina barn och tala om dem när du sitter i ditt hus och när du är ute och går, när du lägger dig och när du stiger upp. </v><v n="8">Du skall binda dem som ett tecken kring din arm, och de skall vara ett kännemärke på din panna. </v><v n="9">Du skall skriva dem på dina dörrposter och i dina stadsportar.
</v><v n="10">När Herren, din Gud, för dig in i det land han ger dig enligt sin ed till dina fäder Abraham, Isak och Jakob — ett land med stora och vackra städer som du inte har byggt, </v><v n="11">med välfyllda hus som du inte har fyllt, med vattencisterner som du inte har huggit ut, med vingårdar och olivlundar som du inte har planterat — och du då äter dig mätt, </v><v n="12">skall du akta dig för att glömma Herren, han som förde dig ut ur Egypten, ut ur slavlägret. </v><v n="13">Herren, din Gud, skall du frukta, honom skall du tjäna, och vid hans namn skall du svära. </v><v n="14">Ni skall inte följa andra gudar, ingen av dem som era grannfolk dyrkar. </v><v n="15">Ty Herren, din Gud, finns mitt ibland er, och han är en svartsjuk Gud. Väck inte vreden hos Herren, din Gud, ty han kan utplåna dig från jordens yta. </v><v n="16">Ni skall inte sätta Herren, er Gud, på prov, som ni gjorde vid Massa. </v><v n="17">Följ noga de bud, lagar och stadgar som du har fått av Herren, er Gud. </v><v n="18">Du skall göra det som är riktigt och rätt i Herrens ögon. Då går det dig väl, och du får komma till det rika land som Herren med ed har lovat dina fäder och ta det i besittning. </v><v n="19">Herren kommer att jaga bort alla dina fiender, så som han har sagt.
</v><v n="20">När din son en gång frågar dig: »Vad är meningen med de lagar, stadgar och föreskrifter som Herren, vår Gud, har gett er?« </v><v n="21">då skall du svara honom: »Vi var faraos slavar i Egypten, men med stark hand förde Herren oss ut ur Egypten. </v><v n="22">Inför våra ögon gjorde Herren i Egypten stora tecken och under, som drabbade farao och hela hans hov, </v><v n="23">men oss förde han ut därifrån och ledde oss hit för att ge oss det land han med ed har lovat våra fäder. </v><v n="24">Och Herren befallde oss att lyda alla dessa stadgar och att frukta Herren, vår Gud, till gagn för oss själva i all vår tid, så att han låter oss leva, som han har låtit oss göra intill denna dag. </v><v n="25">Vi är rättfärdiga om vi inför Herren, vår Gud, troget följer hela denna lag, så som han har befallt oss.«
</v></c><c n="7">
<v n="1">När Herren, din Gud, för dig in i det land du kommer till och tar i besittning driver han undan många folk för dig: hettiterna, girgasheerna, amoreerna, kanaaneerna, perisseerna, hiveerna och jevuseerna, sju folk som är större och mäktigare än du. </v><v n="2">När Herren, din Gud, överlämnar dem åt dig och du besegrar dem skall du viga dem åt förintelse. Du får inte sluta förbund med dem eller visa skonsamhet mot dem. </v><v n="3">Du får inte heller knyta släktband med dem, inte ge dina döttrar åt deras söner eller ta deras döttrar åt dina söner. </v><v n="4">De kunde ju förleda dina barn till att avfalla från mig och tjäna andra gudar, så att Herrens vrede flammar upp och han genast utplånar dig. </v><v n="5">Nej, så skall ni göra med dem: riv ner deras altaren, krossa deras stenstoder, hugg sönder deras asherapålar och bränn deras gudabilder. </v><v n="6">Ty du är ett folk som är helgat åt Herren, din Gud. Dig har Herren, din Gud, utvalt att vara hans dyrbara egendom framför alla andra folk på jorden.
</v><v n="7">Det var inte för att ni är ett större folk än andra som Herren fäste sig vid er och utvalde er — ni är ju det minsta folket av alla. </v><v n="8">Men Herren älskade er och ville hålla sin ed till era fäder, och därför förde han er med stark hand ut ur slavlägret och befriade dig ur faraos, den egyptiske kungens, våld. </v><v n="9">Du skall veta att det är Herren, din Gud, som är Gud, den trofaste Gud som håller sitt förbund och visar godhet i tusen släktled mot dem som älskar honom och håller hans bud. </v><v n="10">Men han vedergäller omedelbart dem som försmår honom och tvekar inte att förinta den som gör det; han vedergäller honom omedelbart. </v><v n="11">Därför skall du troget följa den lag, de stadgar och föreskrifter som jag i dag ger dig.
</v><v n="12">Om ni lyder dessa föreskrifter och troget följer dem skall Herren, din Gud, i gengäld hålla sitt förbund och visa den godhet som han med ed lovade dina fäder. </v><v n="13">Han skall älska dig, välsigna dig och göra dig till ett talrikt folk. I det land som han med ed lovade dina fäder att ge dig skall han välsigna de barn du får och den skörd du bärgar, din säd, ditt vin och din olja, kornas kalvar och tackornas lamm. </v><v n="14">Välsignad skall du vara mer än alla andra folk. Ingen av de dina skall gå ofruktsam, vare sig man eller kvinna, och inte heller något djur. </v><v n="15">Herren skall hålla alla sjukdomar borta från dig. Han skall inte utsätta dig för någon av de farsoter du lärde känna i Egypten, men han skall låta alla dina fiender drabbas av dem. </v><v n="16">Du skall uppsluka alla de folk som Herren, din Gud, överlämnar åt dig — visa dem ingen förskoning. Och du får inte dyrka deras gudar, ty då fångas du i en fälla.
</v><v n="17">Kanske tänker du: »Dessa folk är större än jag — hur skall jag kunna fördriva dem?« </v><v n="18">Men var inte rädd för dem, utan tänk på vad Herren, din Gud, gjorde med farao och alla egypterna, </v><v n="19">på de stora prövningar som du själv blev vittne till, på tecknen och undren och på hur Herren, din Gud, förde dig ut med stark hand och lyftad arm. Så skall Herren, din Gud, göra med alla de folk du är rädd för. </v><v n="20">Herren, din Gud, skall också sprida modlöshet bland dem, ända tills de överlevande som gömt sig undan dig har blivit utplånade. </v><v n="21">Låt dig inte skrämmas av dem, ty Herren, din Gud, finns hos dig, en stor och fruktansvärd Gud. </v><v n="22">Steg för steg skall Herren, din Gud, driva undan dessa folk för dig. Du kan inte utplåna dem genast, ty då skulle vilddjuren föröka sig, till skada för dig. </v><v n="23">Men Herren, din Gud, skall överlämna dem åt dig och skall sprida stor förvirring bland dem, ända tills de går under. </v><v n="24">Han skall ge deras kungar i ditt våld, och du skall utplåna deras namn från jorden. Ingen enda kan hålla stånd mot dig; du kommer att göra slut på dem.
</v><v n="25">Deras gudabilder skall ni bränna. Det silver och guld som finns på dem skall du inte ha begär till och lägga beslag på. Då skulle du fångas i en fälla, ty detta väcker Herrens, din Guds, avsky. </v><v n="26">Låt inga avskyvärda ting komma in i ditt hus, då vigs du själv åt förintelse tillsammans med dem. Du måste avsky sådana vidrigheter, ty de är vigda åt förintelse.
</v></c><c n="8">
<v n="1">Hela den lag som jag i dag ger dig skall ni troget följa för att få leva och bli talrika och komma till det land som Herren med ed har lovat era fäder och ta det i besittning. </v><v n="2">Tänk på hela den väg som Herren, din Gud, har låtit dig vandra under dessa fyrtio år i öknen, för att tukta dig och sätta dig på prov, för att utröna om du är beredd att hålla hans bud eller inte. </v><v n="3">Han tuktade dig med hunger och lät dig äta manna, något som varken du själv eller dina fäder kände till. Han ville lära dig att människan inte lever bara av bröd utan av alla ord som utgår från Herren. </v><v n="4">På dessa fyrtio år blev dina kläder aldrig utslitna, och dina fötter svullnade inte. </v><v n="5">Besinna att Herren, din Gud, fostrar dig som en man fostrar sin son. </v><v n="6">Du skall hålla Herrens, din Guds, bud, så att du vandrar hans vägar och fruktar honom.
</v><v n="7">När Herren, din Gud, för dig in i ett rikt land med bäckar, källor och vattenådror som springer fram ur berg och dalar — </v><v n="8">ett land med vete och korn, med vinstockar, fikonträd och granatträd, med dignande olivträd och med honung, </v><v n="9">ett land där du inte skall behöva äta torftigt eller lida brist på någonting, ett land där stenarna innehåller järn och där du kan bryta koppar ur bergen — </v><v n="10">och du då äter dig mätt, skall du prisa Herren, din Gud, för det rika land han har gett dig. </v><v n="11">Akta dig för att glömma Herren, din Gud, och försumma inte att hålla hans bud, föreskrifter och stadgar, som jag i dag ger dig. </v><v n="12">När du äter dig mätt och bygger fina hus att bo i, </v><v n="13">när dina kor och får förökar sig, när du får mer av silver och guld och allt vad du äger förmeras, </v><v n="14">akta dig då för att i högmod glömma Herren, din Gud, som förde dig ut ur Egypten, ut ur slavlägret, </v><v n="15">som ledde dig genom den stora och fruktansvärda öknen med giftormar och skorpioner, ett förbränt land utan vatten, som lät vatten flöda ur den flinthårda klippan </v><v n="16">och lät dig äta manna i öknen, något som dina fäder inte kände till, allt för att tukta dig och sätta dig på prov och för att till slut visa dig sin godhet. </v><v n="17">Tro inte att du av egen kraft och förmåga har skaffat dig denna rikedom, </v><v n="18">utan tänk på att det är Herren, din Gud, som ger dig kraft att skaffa rikedom, därför att han då liksom i dag kommer att upprätthålla det förbund han ingick med dina fäder och bekräftade med ed.
</v><v n="19">Men om du glömmer Herren, din Gud, och följer andra gudar, tjänar och tillber dem, då försäkrar jag er i dag att ni skall förintas. </v><v n="20">Liksom de folk Herren förintar åt er skall även ni förintas, därför att ni inte lyssnar till Herren, er Gud.
</v></c><c n="9">
<v n="1">Hör, Israel! Du går nu över Jordan för att besegra folk som är större och mäktigare än du, besegra stora städer med skyhöga murar </v><v n="2">och besegra anakiterna, detta stora och högväxta folk som du känner till och om vilket det sägs: »Vem kan hålla stånd mot anakiterna?« </v><v n="3">Var nu förvissad om att Herren, din Gud, själv går före dig som en förtärande eld. Han skall förgöra dem, han skall låta dem kuvas av dig. Du skall fördriva dem och genast göra slut på dem, så som Herren har lovat dig.
</v><v n="4">När Herren, din Gud, jagar undan dem för dig får du inte tro att det är på grund av din rättfärdighet som Herren låter dig komma till detta land och ta det i besittning. Nej, det är de andra folkens ondska som gör att Herren driver undan dem för dig. </v><v n="5">Det är inte därför att du är rättfärdig och redlig som du får komma till deras land och ta det i besittning, utan det är på grund av deras ondska som Herren, din Gud, driver undan dessa folk för dig och därför att han vill hålla sin ed till dina fäder Abraham, Isak och Jakob. </v><v n="6">Du skall veta att det inte är på grund av din rättfärdighet som Herren, din Gud, ger dig detta rika land att ta i besittning, ty du är ett styvnackat folk.</v><v n="7">Glöm aldrig, minns hur du i öknen väckte Herrens, din Guds, vrede! Ända från den dag du drog ut ur Egypten tills ni kom hit har ni varit trotsiga mot Herren. </v><v n="8">Vid Horeb väckte ni Herrens vrede. Han blev så förbittrad på er att han var beredd att utplåna er. </v><v n="9">När jag hade gått upp på berget för att ta emot stentavlorna, tavlorna som bekräftade förbundet Herren slöt med er, stannade jag på berget i fyrtio dagar och fyrtio nätter, utan att äta eller dricka. </v><v n="10">Herren gav mig de två stentavlorna, på vilka Gud med sitt finger hade skrivit alla de ord han uttalade när ni var församlade vid berget och Herren talade till er ur elden. </v><v n="11">Efter fyrtio dagar och fyrtio nätter gav Herren mig de två stentavlorna, förbundstavlorna.
</v><v n="12">Och Herren sade till mig: »Skynda dig ner härifrån, ty ditt folk, som du har fört ut ur Egypten, har gjort något förfärligt. De har redan lämnat den väg som jag har befallt dem att gå, de har gjort sig ett gjutet beläte.« </v><v n="13">Herren fortsatte: »Jag ser att detta är ett styvnackat folk. </v><v n="14">Lämna mig nu, så skall jag förgöra dem och utplåna deras namn från jorden. Men av dig skall jag göra ett mäktigare och större folk än detta.«
</v><v n="15">Jag gick ner från det brinnande berget med de två förbundstavlorna i händerna. </v><v n="16">Jag fick se att ni hade syndat mot Herren, er Gud, att ni hade gjort er en gjuten tjurkalv och redan lämnat den väg som Herren befallt er att gå. </v><v n="17">Med båda händerna tog jag de två tavlorna, kastade dem ifrån mig och slog dem i stycken i er åsyn. </v><v n="18">Sedan föll jag ner inför Herren och låg liksom förut så i fyrtio dagar och fyrtio nätter, utan att äta eller dricka, på grund av den stora synd ni begick när ni gjorde det som var ont i Herrens ögon och väckte hans vrede. </v><v n="19">Ty jag darrade inför Herrens glödande vrede, som rasade mot er och hotade att utplåna er. Men Herren lyssnade till mig också denna gång. </v><v n="20">Också på Aron var Herren så förbittrad att han ville förgöra honom. Därför bad jag samtidigt även för Aron. </v><v n="21">Synden ni hade gjort, tjurkalven, tog jag och brände, jag slog den i stycken och malde den grundligt till fint stoft. Stoftet strödde jag i bäcken som rann ner från berget.
</v><v n="22">Även vid Tavera, vid Massa och vid Kivrot Hattaava väckte ni Herrens vrede. </v><v n="23">Likadant var det när Herren ville sända ut er från Kadesh Barnea och sade: »Tåga upp till det land jag har gett er och ta det i besittning!« Då trotsade ni Herrens, er Guds, befallning; ni litade inte på honom och lydde honom inte. </v><v n="24">Så länge jag har känt er har ni varit trotsiga mot Herren.
</v><v n="25">Jag föll alltså ner inför Herren och låg så i fyrtio dagar och fyrtio nätter, ty Herren hade hotat att utplåna er. </v><v n="26">Jag bad till Herren: »Herre, min Gud, förgör inte ditt folk, din egendom, som du i din storhet har befriat och fört ut ur Egypten med stark hand. </v><v n="27">Tänk på dina tjänare, på Abraham, Isak och Jakob, och bry dig inte om detta folks halsstarrighet, ondska och synd. </v><v n="28">Annars säger man i landet du förde ut oss från: ’Herren förmådde inte föra dem in i det land han hade lovat dem, han hatade dem och drev dem därför ut att dö i öknen.’ </v><v n="29">Men de är ditt folk och din egendom, dessa som du förde ut med din stora kraft och lyftade arm.«
</v></c><c n="10">
<v n="1">Då sade Herren till mig: »Hugg ut två stentavlor, likadana som de förra, och gå upp till mig på berget. Du skall också göra en ark av trä. </v><v n="2">På tavlorna skall jag skriva samma ord som på de tavlor du förut slog sönder, och sedan skall du lägga dem i arken.« </v><v n="3">Jag gjorde en ark av akacieträ och högg ut två stentavlor, likadana som de förra, och jag tog med mig de båda tavlorna upp på berget. </v><v n="4">På dessa tavlor skrev han detsamma som förra gången, de tio budorden, som Herren förkunnade för er ur elden, när ni var församlade vid berget. Herren gav dem till mig, </v><v n="5">och jag gick ner från berget. I arken jag hade gjort lade jag tavlorna, så som Herren hade befallt mig, och där låg de sedan kvar.
</v><v n="6">Israeliterna bröt upp från Beerot Bene-Jaakan och gick till Mosera. Där dog Aron, och där blev han begravd. Hans son Elasar blev präst efter honom. </v><v n="7">De bröt upp därifrån och gick till Gudgoda och från Gudgoda vidare till Jotvata, en trakt med många bäckar.
</v><v n="8">Vid samma tid avdelade Herren Levis stam att bära Herrens förbundsark, att stå inför Herren som hans tjänare och att välsigna i hans namn, så som ännu sker. </v><v n="9">Till skillnad från sina bröder har de därför inte fått någon andel eller egendom. Herren är deras egendom, så som Herren, din Gud, har lovat dem.
</v><v n="10">Jag stannade kvar på berget lika länge som förut, i fyrtio dagar och fyrtio nätter. Herren lyssnade till mig även denna gång, ty han ville inte låta dig gå under. </v><v n="11">Herren sade till mig: »Ställ dig i spetsen för folket och låt dem bryta upp för att ta i besittning det land jag med ed har lovat deras fäder att ge dem.«</v><v n="12">Och nu, Israel, vad begär Herren, din Gud, av dig? Bara att du fruktar Herren, din Gud, så att du alltid vandrar hans vägar, älskar honom och tjänar Herren, din Gud, av hela ditt hjärta och med hela din själ </v><v n="13">och håller Herrens bud och hans stadgar, som jag i dag ger dig, allt till gagn för dig själv. </v><v n="14">Himlen, himlarnas himmel, tillhör ju Herren, din Gud, liksom jorden och allt vad den rymmer. </v><v n="15">Ändå var det bara dina fäder Herren fäste sig vid och fattade kärlek till. Han har gjort er, deras efterkommande, till sina utvalda bland alla folk, och det är ni än i dag. </v><v n="16">Skär därför bort era hjärtans förhud och sluta upp att vara så styvnackade. </v><v n="17">Ty Herren, er Gud, är gudarnas Gud och herrarnas Herre, den store Gud och fruktansvärde hjälte som aldrig är partisk och inte kan mutas, </v><v n="18">som ger den faderlöse och änkan deras rätt och som älskar invandraren och ger honom mat och kläder. </v><v n="19">Även ni skall visa invandraren kärlek, ty ni har själva varit invandrare i Egypten. </v><v n="20">Herren, din Gud, skall du frukta, honom skall du tjäna, honom skall du hålla dig till, och vid hans namn skall du svära. </v><v n="21">Han är din stolthet, han är din Gud. Du har själv blivit vittne till dessa stora och överväldigande gärningar som han har utfört för dig. </v><v n="22">Sjuttio var dina fäder när de kom till Egypten, men nu har Herren, din Gud, gjort er lika talrika som stjärnorna på himlen.
</v></c><c n="11">
<v n="1">Därför skall du älska Herren, din Gud, och alltid rätta dig efter vad han befallt, hans stadgar, lagar och bud.
</v><v n="2">Nu skall ni veta att jag inte talar till era barn, ty de känner inte till och har inte erfarit Herrens, er Guds, fostran och hans storhet, hans starka hand och lyftade arm. </v><v n="3">De har inte sett de tecken och storverk som han gjorde bland egypterna, mot farao, den egyptiske kungen, och hela hans land, </v><v n="4">inte heller vad han gjorde med den egyptiska hären, dess hästar och stridsvagnar, hur han lät Sävhavets vatten välla in över dem när de förföljde er — Herren gjorde slut på dem för alltid. </v><v n="5">De har inte sett vad han gjorde med er i öknen, innan ni kom hit, </v><v n="6">eller vad han gjorde med Datan och Aviram, sönerna till Rubens son Eliav, hur jorden öppnade sitt gap och slukade dem och deras familjer och tält och varje levande varelse i deras följe — och detta skedde mitt bland alla israeliterna. </v><v n="7">Det är ni som med egna ögon har sett den väldiga gärning som Herren har utfört. </v><v n="8">Följ därför hela den lag som jag i dag ger er. Då får ni styrka att inta det land som ni går över till och skall ta i besittning, </v><v n="9">och då får ni leva länge på den mark som Herren med ed har lovat att ge era fäder och deras efterkommande, ett land som flödar av mjölk och honung.
</v><v n="10">Landet som ni skall komma till och ta i besittning liknar inte Egypten, det land som ni drog ut ur, där du måste gå och vattna den säd du sått, liksom i en köksträdgård. </v><v n="11">Nej, det land som ni går över till och skall ta i besittning är ett land där berg och dalar vattnas av himlens regn. </v><v n="12">Det är ett land som Herren, din Gud, vårdar sig om; Herrens, din Guds, ögon vakar ständigt över det, från årets början till årets slut.
</v><v n="13">Om ni lyder mina bud, som jag i dag ger er, så att ni älskar Herren, er Gud, och tjänar honom av hela ert hjärta och med hela er själ, </v><v n="14">då skall jag ge ert land regn i rätt tid, både höstregn och vårregn, och du skall få skörda din säd, ditt vin och din olja. </v><v n="15">Jag skall låta din boskap ha gräs att beta, och du skall få äta dig mätt. </v><v n="16">Men akta er så att ni inte låter er dåras och avfaller, tjänar andra gudar och tillber dem. </v><v n="17">Då vredgas Herren på er och stänger till himlen, så att inget regn faller och marken inte ger någon gröda, och då utplånas ni snart från det rika land som Herren vill ge er.
</v><v n="18">Dessa mina ord skall ni ta till er och lägga på hjärtat. Ni skall binda dem som ett tecken kring er arm, och de skall vara ett kännemärke på er panna. </v><v n="19">Lär ut dem till era barn genom att tala om dem när du sitter i ditt hus och när du är ute och går, när du lägger dig och när du stiger upp. </v><v n="20">Du skall skriva dem på dina dörrposter och i dina stadsportar. </v><v n="21">Då kommer ni och era ättlingar att få leva länge i det land som Herren med ed lovade att ge era fäder, lika länge som himlen välver sig över jorden.
</v><v n="22">Om ni troget följer hela denna lag som jag ger er, om ni älskar Herren, er Gud, alltid vandrar hans vägar och håller er till honom, </v><v n="23">skall Herren driva undan alla dessa folk för er; ni kommer att fördriva folk som är större och mäktigare än ni själva. </v><v n="24">Varje fotsbredd mark ni trampar skall bli er. Från öknen och Libanon, från floden, floden Eufrat, ända till havet i väster skall ert område sträcka sig. </v><v n="25">Ingen kommer att kunna hålla stånd mot er. Herren, er Gud, skall sprida skräck och fruktan för er över hela det land ni beträder, så som han har lovat er.</v><v n="26">Se, jag ställer er i dag inför välsignelse och förbannelse: </v><v n="27">välsignelse om ni lyder Herrens, er Guds, bud, som jag i dag ger er, </v><v n="28">förbannelse om ni inte lyder Herrens, er Guds, bud utan lämnar den väg jag i dag befaller er att gå och i stället följer andra gudar, som ni inte känner.
</v><v n="29">När Herren, din Gud, för dig in i det land som du skall ta i besittning skall du uttala välsignelsen på Gerisimberget och förbannelsen på Evalberget. </v><v n="30">Dessa berg ligger på andra sidan Jordan bortom Västvägen i det land som tillhör kanaaneerna, de som bor i Jordandalen, nära Gilgal, invid Orakellunden.
</v><v n="31">Ni skall nu gå över Jordan för att komma till det land som Herren, er Gud, vill ge er, och ta det i besittning. När ni intar det och bosätter er där </v><v n="32">skall ni troget följa alla de stadgar och föreskrifter som jag i dag ger er.
</v></c><c n="12">
<v n="1">Detta är de stadgar och föreskrifter som ni troget skall följa i det land som Herren, dina fäders Gud, har gett dig att ta i besittning. Följ dem så länge ni lever på jorden.
</v><v n="2">Förstör alla de platser där folken ni fördriver har dyrkat sina gudar, på höga berg och kullar och under alla grönskande träd. </v><v n="3">Bryt ner deras altaren, krossa deras stenstoder, bränn deras asherapålar och hugg sönder deras gudabilder — utplåna deras namn från dessa platser.
</v><v n="4">När ni dyrkar Herren, er Gud, skall ni inte göra som de </v><v n="5">utan uppsöka den plats som Herren, er Gud, väljer ut hos någon av era stammar och gör till hemvist för sitt namn, där det skall bo. Dit skall du gå, </v><v n="6">och dit skall ni föra era brännoffer och slaktoffer, era tionden och offergärder, era löftesoffer och frivilliga offer liksom kornas och fårens förstfödda. </v><v n="7">Håll måltid där inför Herren, er Gud, och gläd er tillsammans med era familjer över allt vad era mödor gett, över Herrens, din Guds, välsignelse.
</v><v n="8">Ni skall inte göra som vi gör här i dag, när var och en gör som han vill. </v><v n="9">Ni har ju ännu inte nått fram och kommit till ro i det land som Herren, din Gud, vill ge dig. </v><v n="10">När ni har gått över Jordan och slagit er ner i det land som Herren, er Gud, vill göra till ert, och när ni har fått ro för alla fiender runt omkring och lever tryggt, </v><v n="11">skall Herren, er Gud, välja ut en plats där han vill låta sitt namn bo. Dit skall ni föra allt jag ålägger er: era brännoffer och slaktoffer, era tionden och offergärder, liksom alla de utvalda löftesoffer ni vill ge åt Herren. </v><v n="12">Där skall ni glädja er inför Herren, er Gud, tillsammans med era söner och döttrar, slavar och slavinnor, liksom med leviterna i era städer, som till skillnad från er inte har fått någon andel eller egendom.
</v><v n="13">Akta dig för att offra dina brännoffer på vilken plats som helst. </v><v n="14">Bara på den plats som Herren, din Gud, väljer ut hos en av dina stammar får du offra dina brännoffer, och där skall du utföra allt vad jag ålägger dig.
</v><v n="15">Däremot får du i alla dina städer slakta och äta kött, så mycket du vill, allt efter vad Herren, din Gud, välsignar dig med. Då får både orena och rena äta, liksom när man äter gasell eller hjort. </v><v n="16">Men blodet får du inte förtära. Du skall hälla ut det på marken som vatten.
</v><v n="17">I städerna ute i landet är det inte tillåtet för dig att äta det tionde du tar från din säd, ditt vin och din olja eller kornas och fårens förstfödda, inte heller något av de löftesoffer du har lovat att ge eller dina frivilliga offer och dina offergärder. </v><v n="18">Det är inför Herren, din Gud, på den plats som Herren, din Gud, väljer ut, som du skall äta detta tillsammans med din son och din dotter, din slav och din slavinna, liksom med leviterna i dina städer, och du skall glädja dig inför Herren, din Gud, över allt vad dina mödor gett. </v><v n="19">Så länge du lever i ditt land skall du akta dig för att försumma leviterna.
</v><v n="20">När Herren, din Gud, utvidgar ditt område, så som han har lovat dig, och du får lust att äta kött och säger: »Jag vill ha kött«, då får du äta så mycket du vill. </v><v n="21">Om du har långt till den plats som Herren, din Gud, väljer ut till hemvist för sitt namn, kan du i enlighet med mina befallningar slakta kor och får som Herren har gett dig och äta så mycket du vill av köttet i dina städer. </v><v n="22">Du får äta det så som man äter gasell eller hjort; både orena och rena får äta det. </v><v n="23">Men håll orubbligt fast vid att inte förtära blodet. Blodet är livet, och du får inte äta livet tillsammans med köttet. </v><v n="24">Ät det inte, häll ut det på marken som vatten. </v><v n="25">Ät det inte, så går det väl för dig och dina efterkommande, därför att du gör det som är rätt i Herrens ögon.
</v><v n="26">Men de heliga gåvor som du skall ge och dina löftesoffer skall du ta med dig till den plats som Herren väljer ut. </v><v n="27">Dina brännoffer, köttet såväl som blodet, skall du offra på Herrens, din Guds, altare. Blodet från dina slaktoffer skall hällas ut över Herrens, din Guds, altare, men köttet får du själv äta.
</v><v n="28">Lyd noga alla dessa föreskrifter som jag ger dig, så går det alltid väl för dig och dina efterkommande, därför att du gör det som är rätt och riktigt i Herrens, din Guds, ögon.</v><v n="29">När Herren, din Gud, krossar de folk du kommer till och driver undan dem för dig, och när du fördriver dem och slår dig ner i deras land, </v><v n="30">skall du akta dig för att gå efter dem i fällan sedan de själva har gått under och för att söka dig till deras gudar och säga: »Hur gjorde dessa folk när de dyrkade sina gudar? Så vill jag också göra.« </v><v n="31">Du skall inte göra som de när du dyrkar Herren, din Gud, ty allt som Herren avskyr och hatar gjorde de till sina gudars ära. De offrade till och med sina söner och döttrar i eld åt sina gudar.
</v><v n="32">Alla de föreskrifter som jag ger er skall ni troget följa. Lägg inte till något och dra inte ifrån något.
</v></c><c n="13">
<v n="1">Om en profet eller drömskådare träder fram hos dig, utlovar ett tecken eller under </v><v n="2">och vill övertala dig att tjäna andra gudar, som du inte känner, och om detta tecken eller under inträffar, </v><v n="3">skall du inte lyssna till vad en sådan profet eller drömskådare säger, ty Herren, er Gud, vill sätta er på prov för att se om ni verkligen älskar Herren, er Gud, av hela ert hjärta och med hela er själ. </v><v n="4">Herren, er Gud, skall ni följa, honom skall ni frukta, hans bud skall ni hålla, honom skall ni lyda, honom skall ni tjäna och hålla er till. </v><v n="5">Men profeten eller drömskådaren skall dödas, eftersom han manade till trolöshet mot Herren, er Gud, som har fört er ut ur Egypten och befriat er ur slavlägret. Han ville locka dig bort från den väg som Herren, din Gud, har befallt dig att gå. Du skall utrota det onda ur folket.
</v><v n="6">Om din egen bror, din son eller din dotter eller kvinnan i din famn eller din närmaste vän i hemlighet söker förleda dig och övertala dig att tjäna andra gudar, som varken du eller dina fäder har lärt känna, </v><v n="7">sådana gudar som folken omkring er dyrkar, nära eller fjärran, från jordens ena ände till den andra, </v><v n="8">då skall du inte ge efter eller lyssna till en sådan person. Visa ingen förskoning eller barmhärtighet. Skydda honom inte </v><v n="9">utan ta hans liv. Du skall själv vara den förste som lyfter handen för att döda honom, och sedan skall hela folket göra på samma sätt. </v><v n="10">Du skall stena honom till döds, därför att han försökte locka dig bort från Herren, din Gud, som har fört dig ut ur Egypten, ut ur slavlägret. </v><v n="11">Hela Israels folk skall känna fruktan när de hör om detta, och sedan skall ingen göra något så ont hos dig.
</v><v n="12">Skulle du om någon av de städer som Herren, din Gud, ger dig att bo i få höra </v><v n="13">att ondsinta män ur ditt folk har förlett invånarna och övertalat dem att tjäna andra gudar, som du inte känner, </v><v n="14">skall du noga undersöka detta, göra efterforskningar och anställa förhör. Om det verkligen är sant att något så skändligt har skett i ditt folk </v><v n="15">skall du hugga ner stadens invånare med svärd, du skall viga staden och alla som finns där åt förintelse. Också djuren skall huggas ner. </v><v n="16">Samla på torget allt du tar som byte, och bränn staden och allt byte som ett heloffer åt Herren, din Gud. Den skall förbli en ruinhög för all framtid och får aldrig byggas upp igen. </v><v n="17">Ingenting som har vigts åt förintelse får bli kvar i din ägo. Så stillas Herrens glödande vrede, han förbarmar sig över dig och gör dig i sin barmhärtighet till ett talrikt folk, så som han med ed lovade dina fäder, </v><v n="18">därför att du lyssnar till Herren, din Gud, håller alla hans bud, som jag i dag ger dig, och gör det som är rätt i Herrens, din Guds, ögon.
</v></c><c n="14">
<v n="1">Ni är barn till Herren, er Gud. Ni skall inte sörja de döda genom att rista er blodiga eller raka er på huvudet. </v><v n="2">Ty du är ett folk som är helgat åt Herren, din Gud, och dig har Herren utvalt att vara hans dyrbara egendom framför alla andra folk på jorden.</v><v n="3">Du skall inte äta något avskyvärt. </v><v n="4">Detta är de fyrfotadjur ni får äta: oxe, får och get, </v><v n="5">dovhjort, gasell och rådjur, stenget, vildoxe, antilop, vildfår </v><v n="6">och alla andra djur som har helt tvekluvna klövar och som idisslar — de djuren får ni äta. </v><v n="7">Men dessa får ni inte äta, fast de idisslar eller har tudelade klövar: kamelen, haren och klippgrävlingen, ty de idisslar men har inga klövar, de skall vara orena för er, </v><v n="8">samt svinet, ty det har visserligen helt kluvna klövar men idisslar inte, det skall vara orent för er. Av deras kött får ni inte äta, och deras döda kroppar får ni inte vidröra.
</v><v n="9">Detta är vad ni får äta av allt som lever i vatten: allt som har fenor och fjäll får ni äta. </v><v n="10">Men ni får inte äta något som saknar fenor eller fjäll, det skall vara orent för er.
</v><v n="11">Ni får äta alla rena fåglar, </v><v n="12">men dessa får ni inte äta: örnen, lammgamen, grågamen, </v><v n="13">gladan, falkar av alla arter, </v><v n="14">korpar av alla arter, </v><v n="15">berguven, jordugglan, hornugglan och hökar av alla arter, </v><v n="16">kattugglan, tornugglan, minervaugglan, </v><v n="17">pelikanen, smutsgamen, fiskuven, </v><v n="18">hägern, pipare av alla arter, härfågeln och fladdermusen.
</v><v n="19">Alla bevingade smådjur skall vara orena för er, de får inte ätas. </v><v n="20">Men alla rena djur med vingar får ni äta.
</v><v n="21">Ni skall inte äta ett självdött djur. Ge det att äta till invandraren i dina städer eller sälj det till en utlänning. Ty du är ett folk som är helgat åt Herren, din Gud.
Du skall inte koka en killing i moderns mjölk.</v><v n="22">Du skall lägga undan tionde av allt du skördar, av vad åkern årligen ger. </v><v n="23">Detta skall du äta inför Herren, din Gud, på den plats som han väljer ut och där han vill låta sitt namn bo: tiondet av din säd, ditt vin och din olja, likaså kornas och fårens förstfödda. Så lär du dig att alltid frukta Herren, din Gud. </v><v n="24">Men om vägen är för lång, så att du inte orkar bära med dig det som Herren, din Gud, har välsignat dig med, därför att du bor för långt från den plats som Herren, din Gud, väljer ut till hemvist för sitt namn, </v><v n="25">skall du sälja allt och bära pengarna i en pung till den plats som Herren, din Gud, väljer ut. </v><v n="26">Där kan du köpa vad du önskar — kor och får, vin och öl, allt du vill ha. Håll sedan måltid där inför Herren, din Gud, och gläd dig tillsammans med din familj. </v><v n="27">Och leviterna i dina städer får du inte försumma, eftersom de till skillnad från dig inte har fått någon andel eller egendom.
</v><v n="28">Vart tredje år skall du ta allt tionde av årets skörd till städerna och lägga upp det där. </v><v n="29">Leviterna, som till skillnad från dig inte har fått någon andel eller egendom, liksom invandrarna, de faderlösa och änkorna som bor i dina städer, skall då få komma och äta sig mätta. Då skall Herren, din Gud, välsigna dig i allt vad du företar dig.
</v></c><c n="15">
<v n="1">Vart sjunde år skall du avskriva skulder. </v><v n="2">Så skall avskrivningen gå till: Var och en som har en fordran skall efterskänka vad han har att fordra, det som han har lånat en annan. Han får inte kräva sin broder och landsman när skuldavskrivning har kungjorts till Herrens ära. </v><v n="3">En utlänning får du kräva, men det som din broder är skyldig måste du efterskänka. </v><v n="4">Dock kommer det inte att finnas någon fattig hos dig då Herren välsignar dig i det land som Herren, din Gud, vill göra till din egendom och låta dig ta i besittning, </v><v n="5">om du bara lyssnar till Herren, din Gud, så att du troget följer hela denna lag som jag i dag ger dig. </v><v n="6">När Herren, din Gud, välsignar dig, så som han har lovat dig, skall du låna ut till många folk men aldrig själv behöva låna, och du skall härska över många folk, men de skall aldrig härska över dig.
</v><v n="7">Om det finns någon fattig hos dig, en av dina landsmän, i någon av städerna i det land som Herren, din Gud, vill ge dig, skall du inte vara hårdhjärtad och hålla handen sluten för din fattige broder. </v><v n="8">Nej, du skall öppna din hand för honom och låta honom låna så mycket han behöver. </v><v n="9">Akta dig för den gemena tanken att det sjunde året, avskrivningsåret, närmar sig, så att du ser med oginhet på din fattige broder och vägrar låna honom något. Då klagar han över dig inför Herren, och du får en synd att svara för. </v><v n="10">Ge honom villigt, utan att gräma dig över att du ger, ty för detta skall Herren, din Gud, välsigna dig i allt du gör och allt du företar dig. </v><v n="11">Det kommer aldrig att saknas fattiga i landet. Därför ger jag dig denna befallning: Öppna handen för din broder, för den fattige och nödlidande i ditt land.
</v><v n="12">Om en landsman, en hebreisk man eller kvinna, måste sälja sig till dig, skall han tjäna dig i sex år, men det sjunde året skall du frige honom. </v><v n="13">När han friges och lämnar dig skall du inte låta honom gå tomhänt, </v><v n="14">utan du skall förse honom med rundliga gåvor från din fårfålla, din tröskplats och din vinpress. Vad Herren, din Gud, har välsignat dig med skall du också ge åt honom. </v><v n="15">Kom ihåg att du själv en gång var slav i Egypten och att Herren, din Gud, befriade dig. Därför ger jag dig i dag denna befallning.
</v><v n="16">Men om slaven säger att han inte vill lämna ditt hus, därför att han håller av dig och din familj och har det bra hos dig, </v><v n="17">skall du ta en syl och sticka den genom hans öra in i dörren. Sedan skall han vara din slav för alltid. På samma sätt skall du göra om det gäller en slavinna.
</v><v n="18">Du skall inte gräma dig över att du måste låta slaven lämna dig, ty du har under sex år tjänat in en dubbel dagsverkarlön på det arbete han har gjort åt dig. Och Herren, din Gud, kommer att välsigna dig i allt du gör.</v><v n="19">Allt förstfött av hankön som föds bland dina nötkreatur och din småboskap skall du helga åt Herren, din Gud. Du får inte ta en förstfödd tjurkalv till arbete, och du får inte klippa en förstfödd bagge. </v><v n="20">Varje år skall du och din familj äta sådana djur inför Herren, din Gud, på den plats som Herren väljer ut. </v><v n="21">Men ett djur som har något fel, hälta, blindhet eller något annat allvarligt fel, får du inte offra åt Herren, din Gud. </v><v n="22">Hemma i dina städer skall du äta det, och då får både orena och rena vara med, liksom när man äter gasell eller hjort. </v><v n="23">Men djurets blod får du inte förtära. Du skall hälla ut det på marken som vatten.
</v></c><c n="16">
<v n="1">Ge akt på månaden aviv och fira påsk till Herrens, din Guds, ära, ty en natt i månaden aviv förde Herren, din Gud, dig ut ur Egypten. </v><v n="2">Du skall offra ett påskoffer från fåren eller korna åt Herren, din Gud, på den plats som Herren väljer ut och där han vill låta sitt namn bo. </v><v n="3">Till det får du inte äta någonting syrat; i sju dagar skall du äta osyrat bröd, utsatthetens bröd — ty du drog ut ur Egypten i hast. Så skall du i hela ditt liv minnas den dag då du drog ut ur Egypten. </v><v n="4">Under sju dagar får ingen surdeg finnas någonstans i ditt land, och inget av det kött som du offrar den första dagens kväll får finnas kvar på morgonen. </v><v n="5">Du får inte offra påskoffret i vilken som helst av de städer som Herren, din Gud, ger dig, </v><v n="6">utan du skall gå till den plats som Herren, din Gud, väljer ut och där han vill låta sitt namn bo. Där skall du offra påskoffret på kvällen, när solen går ner, den stund då du drog ut ur Egypten. </v><v n="7">Du skall laga till det och äta det på den plats som Herren, din Gud, väljer ut, och på morgonen skall du vända hem. </v><v n="8">I sex dagar skall du äta osyrat bröd, och den sjunde är det en högtidssamling till Herrens, din Guds, ära. Då skall du inte utföra något arbete.
</v><v n="9">Därefter skall du låta det gå sju veckor. Från det att säden börjar skäras skall du låta det gå sju veckor, </v><v n="10">och sedan skall du fira veckohögtiden till Herrens, din Guds, ära med frivilliga offergåvor, så stora som du frivilligt kan ge, allt efter vad Herren, din Gud, välsignar dig med. </v><v n="11">På den plats som Herren, din Gud, väljer ut och där han vill låta sitt namn bo skall du glädja dig inför Herren, din Gud, tillsammans med din son och din dotter, din slav och din slavinna, liksom med leviterna i dina städer samt invandrarna, de faderlösa och änkorna som du har hos dig. </v><v n="12">Kom ihåg att du själv en gång var slav i Egypten, och följ troget dessa stadgar.
</v><v n="13">Lövhyddefesten skall du fira i sju dagar, när du har samlat in vad du fått från din tröskplats och din vinpress. </v><v n="14">Gläd dig under din fest tillsammans med din son och din dotter, din slav och din slavinna, liksom med leviterna, invandrarna, de faderlösa och änkorna i dina städer. </v><v n="15">I sju dagar skall du hålla fest till Herrens, din Guds, ära på den plats som Herren väljer ut. Ty Herren, din Gud, skall välsigna dig och hela din skörd och allt ditt arbete, och du skall bara glädja dig.
</v><v n="16">Tre gånger om året skall alla män hos dig träda fram inför Herren, din Gud, på den plats som han väljer ut: vid det osyrade brödets högtid, vid veckohögtiden och vid lövhyddefesten. Ingen skall träda fram inför Herren med tomma händer, </v><v n="17">utan var och en skall ge vad han kan, allt efter den välsignelse som Herren, din Gud, har gett dig.</v><v n="18">Inom dina stammar skall du tillsätta domare med biträden i alla städer som Herren, din Gud, ger dig, och de skall skipa rätt åt folket med rättvisa domar. </v><v n="19">Du skall inte vränga rätten och inte vara partisk. Du skall inte ta mutor, ty mutor gör den vise blind och fördärvar saken för den som har rätt. </v><v n="20">Det rätta, endast det rätta, skall vara din strävan. Då får du leva och ta i besittning det land som Herren, din Gud, vill ge dig.</v><v n="21">Du skall inte resa någon asherapåle eller något annat föremål av trä invid Herrens, din Guds, altare, som du skall bygga, </v><v n="22">och du skall inte ställa upp någon stenstod. Sådant hatar Herren, din Gud.
</v></c><c n="17">
<v n="1">Åt Herren, din Gud, skall du inte offra en tjur eller ett får som har något fel eller lyte, ty detta väcker Herrens, din Guds, avsky.
</v><v n="2">Om det hos dig, i någon av de städer som Herren, din Gud, ger dig, finns en man eller kvinna som gör det som är ont i Herrens, din Guds, ögon och bryter förbundet med honom, </v><v n="3">någon som mot min befallning tjänar andra gudar och tillber dem eller solen, månen och himlens hela härskara, </v><v n="4">och om detta kommer till dina öron, då skall du noga undersöka saken. Om det verkligen är sant att något så skändligt har skett i Israel, </v><v n="5">skall mannen eller kvinnan som har begått denna ogärning föras ut till stadsporten och stenas till döds. </v><v n="6">För att någon skall straffas med döden måste två eller tre personer vittna; ingen får dödas på ett enda vittnesmål. </v><v n="7">Vittnena skall vara de första som lyfter handen för att döda honom, och sedan skall hela folket göra efter dem. Du skall utrota det onda ur folket.</v><v n="8">Om det blir för svårt för dig att döma i dråpmål, egendomsmål eller misshandelsmål, vid rättsfall i dina städer, skall du bege dig upp till den plats som Herren, din Gud, skall välja ut </v><v n="9">och vända dig till de levitiska prästerna och till den domare som då kommer att finnas där. Du skall fråga dem, och de skall meddela dig domslutet. </v><v n="10">Sedan skall du handla enligt det besked som de har gett dig på den platsen, den som Herren skall välja ut. Du skall troget följa alla deras anvisningar. </v><v n="11">Anvisningarna de ger och domen de avkunnar skall du följa. Från det besked som de har gett dig får du inte vika av åt vare sig höger eller vänster.
</v><v n="12">Men om någon är så förmäten att han handlar utan att lyssna till prästen som står i tjänst hos Herren, din Gud, eller till domaren, så skall den mannen dö. Du skall utrota det onda ur Israel. </v><v n="13">Hela folket skall känna fruktan när de hör om detta, och sedan skall ingen vara så förmäten.</v><v n="14">När du kommer till det land som Herren, din Gud, vill ge dig, tar det i besittning och bosätter dig där och sedan säger att du vill ha en kung över dig liksom alla folk omkring dig, </v><v n="15">då skall du göra till kung över dig den man som Herren, din Gud, väljer ut. En av dina landsmän skall du göra till kung över dig; du får inte ha en utlänning över dig, en som inte är din broder. </v><v n="16">Men han skall inte skaffa sig en mängd hästar; han får inte skicka sitt folk tillbaka till Egypten för att skaffa mängder av hästar. Herren har ju sagt till er: »Ni skall aldrig ta den vägen tillbaka igen.« </v><v n="17">Han skall inte skaffa sig en mängd hustrur och förledas till avfall av dem. Inte heller skall han skaffa sig en stor mängd silver och guld.
</v><v n="18">När kungen har bestigit tronen skall han låta göra en avskrift av denna lag, den lag som de levitiska prästerna har hand om. </v><v n="19">Han skall ha den hos sig och läsa i den så länge han lever, så att han lär sig att frukta Herren, sin Gud, och troget följer allt som står i denna lag, alla dessa stadgar. </v><v n="20">Då förhäver han sig inte över sina bröder och viker inte av från lagen åt vare sig höger eller vänster, och då skall han och hans ättlingar regera länge i Israel.
</v></c><c n="18">
<v n="1">De levitiska prästerna, hela Levis stam, skall till skillnad från de andra israeliterna inte få någon andel eller egendom. De skall leva av Herrens eldoffer och hans egendom. </v><v n="2">Någon egendom bland sina bröder skall de inte ha. Herren är deras egendom, så som han har lovat dem.
</v><v n="3">Detta är vad prästerna har rätt att få av folket, av den som offrar ett slaktoffer, vare sig det är en tjur eller ett får: prästen skall ha bogen, käkarna och löpmagen. </v><v n="4">Det första av din säd, ditt vin och din olja liksom den första ullen från dina får skall du också ge åt honom. </v><v n="5">Ty honom har Herren, din Gud, valt ut bland alla dina stammar, för att han och hans efterkommande genom alla tider skall göra tjänst i Herrens namn.
</v><v n="6">En levit som har vistats i en av dina städer någonstans i Israel skall närhelst han vill få komma till den plats som Herren väljer ut </v><v n="7">och göra tjänst i Herrens, sin Guds, namn liksom alla sina levitiska bröder som tjänar Herren. </v><v n="8">De skall alla ha samma andel att leva av [---].</v><v n="9">När du kommer till det land som Herren, din Gud, vill ge dig får du inte ta efter de skändligheter som folken där begår. </v><v n="10">Hos dig får det inte finnas någon som offrar sin son eller sin dotter på bålet, ingen spåman, teckentydare, svartkonstnär eller trollkarl, </v><v n="11">ingen som ägnar sig åt besvärjelser, som rådfrågar de dödas andar eller spådomsandar och söker vägledning hos de avlidna. </v><v n="12">Herren avskyr alla som gör detta, och det är sådana skändligheter som gör att Herren, din Gud, driver undan folken för dig. </v><v n="13">Du skall vara fläckfri inför Herren, din Gud.
</v><v n="14">Dessa folk som du skall driva undan lyssnar till teckentydare och spåmän, men dig har Herren, din Gud, inte tillåtit att göra så. </v><v n="15">Herren, din Gud, skall låta en profet lik mig träda fram hos dig ur dina bröders led. Honom skall ni lyssna till. </v><v n="16">Det var om detta du bad Herren, din Gud, när ni var församlade vid Horeb. Du sade: »Jag vill inte höra Herrens, min Guds, röst igen, och denna väldiga eld vill jag inte mera se, ty då kommer jag att dö.« </v><v n="17">Då sade Herren till mig: »Vad de säger är riktigt. </v><v n="18">Jag skall låta en profet lik dig träda fram ur deras bröders led. Jag skall lägga mina ord i hans mun, och han skall förkunna för dem allt vad jag befaller honom. </v><v n="19">Men om någon inte lyssnar till mina ord, de ord han talar i mitt namn, skall jag utkräva vedergällning av den mannen. </v><v n="20">Och den profet som är så förmäten att han i mitt namn förkunnar något som jag inte har befallt honom att säga, eller som talar i andra gudars namn, den profeten skall dö.«
</v><v n="21">Kanske tänker du: »Hur skall vi veta att ett budskap inte kommer från Herren?« </v><v n="22">När profeten har talat i Herrens namn men hans ord inte slår in och går i uppfyllelse, då kommer det budskapet inte från Herren. Det är profeten som i sin förmätenhet har förkunnat det. Låt dig inte skrämmas av honom.
</v></c><c n="19">
<v n="1">När Herren, din Gud, krossar folken i det land han vill ge dig och du fördriver dem och slår dig ner i deras städer och hus, </v><v n="2">skall du avskilja tre städer i det land som Herren, din Gud, vill ge dig att ta i besittning. </v><v n="3">När du tagit reda på hur vägarna går skall du indela det land som Herren, din Gud, vill göra till din egendom i tre områden, så att varje dråpare har en stad att fly till.
</v><v n="4">Detta är villkoret för att en dråpare skall få leva när han har flytt dit: har han dödat en annan oavsiktligt utan att förut ha hyst agg mot honom — </v><v n="5">som när någon går ut i skogen med en kamrat och fäller träd, och järnet lossnar från skaftet när han svingar yxan för att hugga och det träffar den andre och dödar honom — då skall han få leva om han flyr till en av dessa städer. </v><v n="6">Vägen dit får inte vara så lång att blodshämnaren, när han i vredesmod förföljer dråparen, kan hinna upp honom och slå ihjäl honom, trots att han inte förtjänar döden, eftersom han förut inte hade hyst agg mot den andre. </v><v n="7">Därför befaller jag dig att avskilja tre städer.
</v><v n="8">Om Herren, din Gud, utvidgar ditt område enligt sitt edsvurna löfte till dina fäder och ger dig hela det land som han lovade dem, </v><v n="9">eftersom du troget följer hela denna lag som jag i dag ger dig och älskar Herren, din Gud, och alltid vandrar hans vägar, då skall du utöver dessa tre städer avskilja ytterligare tre, </v><v n="10">så att inte oskyldigt blod flyter i det land som Herren, din Gud, vill göra till din egendom och du drar blodskuld över dig.
</v><v n="11">Men om någon hyser agg mot en annan och lägger sig i bakhåll för honom och överfaller och slår ihjäl honom och sedan flyr till en av dessa städer, </v><v n="12">skall de äldste i hans hemstad låta hämta honom och utlämna honom till blodshämnaren. Han skall dö. </v><v n="13">Visa honom ingen förskoning, utan utplåna skulden för oskyldigt blod i Israel, så går det dig väl.</v><v n="14">Du skall inte flytta din grannes gränsstenar, som förfäderna har rest inom ditt område, i det land som Herren, din Gud, vill ge dig att ta i besittning.
</v><v n="15">Ett enda vittne är inte nog för att fälla någon för brott eller förseelser, vilken synd det än gäller. För att en sak skall avgöras måste två eller tre personer vittna.
</v><v n="16">Om ett illvilligt vittne kommer med falska anklagelser mot någon, </v><v n="17">skall de båda parterna i tvisten träda fram inför Herren, inför de präster och domare som då kommer att finnas. </v><v n="18">Domarna skall noga undersöka saken, och om vittnet är en lögnare som har vittnat falskt mot sin broder, </v><v n="19">skall ni göra detsamma med honom som han hade tänkt ut mot sin broder. Du skall utrota det onda ur folket. </v><v n="20">Alla andra skall känna fruktan när de hör om detta, och sedan skall ingen mer göra något så ont hos dig. </v><v n="21">Visa ingen förskoning: liv för liv, öga för öga, tand för tand, hand för hand och fot för fot.
</v></c><c n="20">
<v n="1">När du drar ut till strid mot dina fiender och möter hästar och vagnar, en här som är större än din egen, skall du inte bli rädd, ty Herren, din Gud, är med dig, han som förde dig ut ur Egypten. </v><v n="2">Innan striden börjar skall prästen stiga fram och tala till hären. </v><v n="3">Han skall säga: »Hör, Israel! Nu börjar striden mot fienderna. Tappa inte modet och var inte rädda, ta inte till flykten och låt er inte skrämmas av dem. </v><v n="4">Ty Herren, er Gud, går med er och strider för er mot era fiender, han skall ge er seger.«
</v><v n="5">Även manskapets förmän skall tala till hären. De skall säga: »Om någon har byggt ett nytt hus men ännu inte flyttat in, skall han vända hem igen, så att han inte dör i strid och en annan bosätter sig i hans hus. </v><v n="6">Om någon har planterat en vingård men ännu inte börjat skörda, skall han vända hem igen, så att han inte dör i strid och en annan skördar frukten. </v><v n="7">Om någon har trolovat sig med en kvinna men ännu inte äktat henne, skall han vända hem igen, så att han inte dör i strid och en annan man äktar henne.« </v><v n="8">Förmännen skall vidare säga till hären: »Om någon är rädd och saknar mod, skall han vända hem igen, så att inte hans bröder blir lika modlösa som han.« </v><v n="9">När förmännen har talat till hären skall officerarna ta befälet.
</v><v n="10">När du närmar dig en stad för att anfalla den skall du först erbjuda fred. </v><v n="11">Om staden då vill ha fred och öppnar portarna för dig, skall hela dess befolkning bli tvångsarbetare i din tjänst. </v><v n="12">Om den inte vill ingå fred med dig utan väljer krig, skall du belägra den, </v><v n="13">och när Herren, din Gud, ger den i ditt våld skall du hugga ner alla män i staden. </v><v n="14">Men kvinnorna och barnen, djuren och allt annat i staden, allt byte som finns där, får du behålla. Du får ta för dig av det byte från dina fiender som Herren, din Gud, ger dig.
</v><v n="15">Så skall du göra med alla städer som ligger långt bort, sådana städer som inte tillhör folken här i närheten. </v><v n="16">Men i städer som tillhör dessa folk och som Herren, din Gud, vill göra till din egendom får du inte skona en enda levande varelse. </v><v n="17">I enlighet med Herrens, din Guds, befallning skall du viga dem alla åt förintelse, hettiterna och amoreerna, kanaaneerna och perisseerna, hiveerna och jevuseerna, </v><v n="18">så att ni inte tar efter alla skändligheter de gör till sina gudars ära, ty då syndar ni mot Herren, er Gud.
</v><v n="19">När du är i krig med en stad och måste belägra den länge innan du kan inta den, får du inte sätta yxan i träden där och fälla dem. Deras frukt skall du själv äta, du får inte hugga ner dem. Träden på fälten är ju inte människor, som du måste belägra. </v><v n="20">Bara om du är säker på att träden inte ger ätlig frukt får du fälla dem och hugga ner dem. Av sådana träd kan du bygga belägringsverk mot den stad som är i krig med dig, ända tills den faller.
</v></c><c n="21">
<v n="1">Om man ser en människa ligga ihjälslagen på marken i det land som Herren, din Gud, vill ge dig att ta i besittning och man inte vet vem gärningsmannen är, </v><v n="2">skall dina äldste och dina domare gå ut och fastställa avståndet från den döde till städerna i närheten. </v><v n="3">De äldste i den stad som ligger närmast skall ta en kviga som inte har nyttjats till arbete, en som inte har gått under ok, </v><v n="4">och de äldste i staden skall föra kvigan ner i en ravin där bäcken aldrig torkar ut och ingen plöjer eller sår, och nere i ravinen skall de bryta nacken av kvigan. </v><v n="5">Sedan skall prästerna träda fram, Levis söner, ty Herren, din Gud, har utvalt dem att tjäna honom och välsigna i Herrens namn, och de har att fälla utslaget i alla tvistemål och brottmål. </v><v n="6">Alla de äldste i den närmaste staden skall tvätta sina händer över kvigan som man bröt nacken av i ravinen, </v><v n="7">och de skall försäkra: »Våra händer har inte utgjutit detta blod, och våra ögon har ingenting sett. </v><v n="8">Herre, ge försoning åt ditt folk Israel, som du har befriat. Låt ingen skuld för oskyldigt blod belasta ditt folk Israel.« Så får de försoning för blodskulden. </v><v n="9">Du skall utplåna skulden för oskyldigt blod, du skall göra det som är rätt i Herrens ögon.</v><v n="10">När du drar ut till strid mot dina fiender och Herren, din Gud, ger dem i ditt våld och du tar fångar, </v><v n="11">får du bland fångarna kanske se en vacker kvinna, som du förälskar dig i och vill gifta dig med. </v><v n="12">Då skall du ta henne hem till ditt hus, och där måste hon raka sitt huvud och klippa sina naglar </v><v n="13">och lägga av de kläder hon bar när hon tillfångatogs. Sedan skall hon bo i ditt hus och sörja sin far och mor i en månad, innan du får vara tillsammans med henne och äga henne, så att hon blir din hustru. </v><v n="14">Men om du tröttnar på henne skall du låta henne gå vart hon vill. Du får inte sälja henne för pengar, inte behandla henne som en handelsvara, efter att ha lägrat henne.
</v><v n="15">Om en man har två hustrur, en som han älskar och en som han inte älskar, och båda föder honom söner, både den han älskar och den han inte älskar, och hans förstfödde är son till den han inte älskar, </v><v n="16">får han inte vid fördelningen av arvet låta sonen till den han älskar få förstfödslorätten på bekostnad av sonen till den han inte älskar, den förstfödde. </v><v n="17">Mannen måste erkänna den förstfödde, sonen till den han inte älskar, och ge honom dubbla andelen av allt han äger. Det var honom han avlade först, honom tillkommer förstfödslorätten.
</v><v n="18">Om en son är trotsig och upprorisk och inte lyder sin far och mor, inte ens när de tuktat honom, </v><v n="19">skall de ta honom med sig och föra honom till de äldste i staden, till hemstadens port. </v><v n="20">De skall säga till stadens äldste: »Det här är vår son, han är trotsig och upprorisk och lyder oss inte, han bara festar och super.« </v><v n="21">Då skall alla männen i staden stena honom till döds. Du skall utrota det onda ur folket. Hela Israels folk skall känna fruktan när de får höra talas om detta.
</v><v n="22">Om någon döms till döden för ett brott och avrättas och du hänger upp honom på en påle, </v><v n="23">får hans lik inte hänga kvar på pålen över natten. Du måste begrava honom samma dag, ty den som hängs upp är förbannad av Gud, och du får inte besudla det land som Herren, din Gud, vill göra till din egendom.
</v></c><c n="22">
<v n="1">Om du ser din broders oxe eller får som har sprungit bort, skall du inte vända ryggen till utan föra djuret tillbaka till din broder. </v><v n="2">Om han inte bor i närheten, eller om du inte vet vem ägaren är, skall du ta hem djuret och ha det hos dig tills din broder kommer och frågar efter det, och då skall du lämna tillbaka det till honom. </v><v n="3">Likadant skall du göra med hans åsna, med hans kläder och med allt annat som din broder har förlorat och som du finner. Du får inte vända ryggen till. </v><v n="4">Om du ser att din broders åsna eller oxe har fallit omkull på vägen, skall du inte vända ryggen till utan hjälpa honom att få upp djuret igen.
</v><v n="5">En kvinna får inte bära mansdräkt, och en man får inte ta på sig kvinnokläder, ty Herren, din Gud, avskyr alla som gör sådant.
</v><v n="6">Om du får syn på ett fågelbo där du går, i ett träd eller på marken, med ungar eller ägg som modern ligger på, får du inte ta både modern och ungarna. </v><v n="7">Ta ungarna, men låt modern flyga. Då går det dig väl, och du får leva länge.
</v><v n="8">När du bygger ett nytt hus, skall du sätta ett räcke kring taket, så att du inte drar blodskuld över huset om någon faller ner.
</v><v n="9">Du får inte odla något annat än vin i din vingård, ty då tillfaller alltsammans helgedomen, både grödan och vinskörden. </v><v n="10">Du skall inte spänna oxe och åsna för samma plog. </v><v n="11">Du skall inte klä dig i tyg av blandat garn, ull och lin tillsammans.
</v><v n="12">Du skall sätta tofsar i alla fyra hörnen på manteln du sveper om dig.</v><v n="13">Om en man gifter sig med en kvinna och efter att ha varit tillsammans med henne inte vill ha henne längre </v><v n="14">utan kommer med beskyllningar som ger henne dåligt rykte: »Jag har gift mig med denna kvinna, men när jag låg med henne upptäckte jag att hon inte var oskuld«, </v><v n="15">då skall flickans far och mor gå till stadens äldste i stadsporten med beviset på att flickan var oskuld. </v><v n="16">Flickans far skall säga till de äldste: »Jag gav min dotter till hustru åt denne man, men han vill inte ha henne längre, </v><v n="17">och nu kommer han med beskyllningar och påstår sig ha upptäckt att min dotter inte var oskuld. Men här är beviset på att hon var oskuld.« De skall breda ut tyget inför stadens äldste, </v><v n="18">och de äldste skall gripa mannen och straffa honom </v><v n="19">och ålägga honom att betala hundra siklar silver som tillfaller flickans far, eftersom mannen har förtalat en israelitisk jungfru. Hon skall förbli hans hustru, och han får inte skilja sig från henne så länge han lever. </v><v n="20">Men om anklagelsen är riktig och det inte finns något bevis på att flickan var oskuld, </v><v n="21">skall flickan hämtas ut från sin fars hus, och utanför dörren skall männen i staden stena henne till döds, eftersom hon genom att hora i sin fars hus har gjort vad som är en vettlöshet i Israel. Du skall utrota det onda ur folket.
</v><v n="22">Om en man ertappas då han ligger med en annan mans hustru, skall båda dö, både mannen som låg med kvinnan och kvinnan själv. Du skall utrota det onda ur Israel.
</v><v n="23">Om en orörd flicka är trolovad med en man och en annan man träffar henne i staden och ligger med henne där, </v><v n="24">skall ni föra ut båda till stadsporten och stena dem till döds, flickan därför att hon inte ropade på hjälp inne i staden, och mannen därför att han lägrade en annans kvinna. Du skall utrota det onda ur folket. </v><v n="25">Men om det var utanför staden som mannen träffade den trolovade flickan och övermannade henne och låg med henne, så är det bara han som skall dö. </v><v n="26">Flickan skall du låta vara. Flickan har inte gjort något som förtjänar döden, ty detta brott motsvarar ett överfall då en man dräper en annan man. </v><v n="27">Det var ju utanför staden han träffade den trolovade flickan, och hon kan ha ropat på hjälp utan att någon kom och räddade henne.
</v><v n="28">Om en man träffar en orörd flicka som inte är trolovad och förgriper sig på henne och de ertappas när han ligger med henne, </v><v n="29">skall mannen som låg med henne ge femtio siklar silver till flickans far. Han skall sedan gifta sig med henne, eftersom han har lägrat henne, och får inte skilja sig från henne så länge han lever.
</v><v n="30">En man får inte ta sin fars hustru, då skändar han sin fars bädd.
</v></c><c n="23">
<v n="1">Ingen som har fått testiklarna krossade eller lemmen avskuren får upptas i Herrens församling. </v><v n="2">Ingen av blandad härkomst får upptas i Herrens församling; inte ens hans efterkommande i tionde led får upptas där. </v><v n="3">Ingen ammonit eller moabit får någonsin upptas i Herrens församling; inte ens deras efterkommande i tionde led får upptas där. </v><v n="4">Ty när ni drog ut ur Egypten kom de er inte till mötes med bröd och vatten på vägen, och de lejde Bileam, Beors son, från Petor i Aram Naharajim, till att förbanna dig. </v><v n="5">Men Herren, din Gud, ville inte lyssna till Bileam. Herren, din Gud, förvandlade förbannelsen till välsignelse för dig, ty Herren, din Gud, älskade dig. </v><v n="6">Så länge du lever skall du aldrig någonsin främja deras lycka och välfärd.
</v><v n="7">Du skall inte visa avsky för edomeerna, ty de är dina bröder. Du skall inte visa avsky för egypterna, ty du var en gång invandrare i deras land. </v><v n="8">Deras ättlingar i tredje led får upptas i Herrens församling.
</v><v n="9">När du drar ut i fält mot dina fiender skall du ta dig i akt för allt som väcker anstöt. </v><v n="10">Om någon man har blivit oren genom att få utlösning under natten, skall han gå ut ur lägret och får inte komma tillbaka </v><v n="11">förrän i kvällningen, när han har badat. Då får han komma in i lägret, när solen går ner.
</v><v n="12">Du skall ha ett visst ställe att gå till utanför lägret. </v><v n="13">Du skall ha en grävpinne i bältet, och när du behöver sätta dig där ute skall du gräva en grop med den och efteråt täcka över din träck.
</v><v n="14">Herren, din Gud, vandrar omkring i lägret; han vill rädda dig och överlämna dina fiender åt dig. Därför skall ditt läger vara heligt. Låt honom inte få se något motbjudande, så att han drar sig undan från dig.
</v><v n="15">En slav som har rymt från sin herre och tagit sin tillflykt till dig skall du inte utlämna åt hans herre. </v><v n="16">Låt honom stanna hos dig och bo i vilken han vill av dina städer, efter eget tycke. Du får inte behandla honom illa.
</v><v n="17">Ingen israelitisk kvinna får vara kulttjänare, inte heller någon israelitisk man. </v><v n="18">Med horpengar eller hundlön får du inte komma till Herrens, din Guds, hus när du skall infria ett löfte, ty Herren, din Gud, avskyr bådadera.</v><v n="19">Du får inte ta ränta av din broder, vare sig det gäller pengar, livsmedel eller något annat som kan lånas ut mot ränta. </v><v n="20">Av en utlänning får du ta ränta, men av din broder får du inte ta ränta, om Herren, din Gud, skall välsigna dig i allt du företar dig i det land du kommer till och tar i besittning.
</v><v n="21">Om du ger ett löfte till Herren, din Gud, skall du inte dröja med att infria det, ty annars kommer Herren, din Gud, att utkräva vad du har lovat, och du får en synd att svara för. </v><v n="22">Om du låter bli att lova något, begår du ingen synd. </v><v n="23">Men vad du en gång har sagt måste du också troget göra: håll det löfte till Herren, din Gud, som du av fri vilja har låtit komma över dina läppar.
</v><v n="24">När du kommer in i någon annans vingård får du äta så mycket druvor du orkar, men du får inte ta med dig i korg. </v><v n="25">När du kommer in på någon annans sädesfält får du rycka av ax med handen, men du får inte gå med skära på hans fält.
</v></c><c n="24">
<v n="1">Om en man har tagit sig en hustru och varit tillsammans med henne och sedan finner något motbjudande hos henne och inte vill ha henne, skriver ett skilsmässobrev, överlämnar det och låter henne gå, </v><v n="2">och om hon efter att ha lämnat hans hus gifter sig med en annan man </v><v n="3">och även den andre mannen slutar älska henne, skriver ett skilsmässobrev, överlämnar det och låter henne gå, eller om den andre mannen som tagit henne till hustru dör, </v><v n="4">då får hennes förste man, han som har låtit henne gå, inte åter ta henne till hustru efter det att hon har blivit oren för honom, ty sådant avskyr Herren. Det land som Herren, din Gud, vill göra till din egendom skall du inte besmitta med synd.
</v><v n="5">En nygift man behöver inte gå ut i krig och får inte heller åläggas andra plikter. Ett år är han fri att vara hemma och glädja sin hustru.</v><v n="6">Ingen får ta en handkvarn eller en kvarnsten som pant, ty då tar han livet i pant.
</v><v n="7">Om det visar sig att en man har rövat bort en av sina bröder, en israelit, och sålt honom som en handelsvara, så skall den mannen dö. Du skall utrota det onda ur folket.
</v><v n="8">Vid fall av spetälska måste du vara mycket noga med att följa alla anvisningar som de levitiska prästerna ger. Vad jag har befallt dem skall ni troget följa. </v><v n="9">Kom ihåg vad Herren, din Gud, gjorde med Mirjam på er väg, när ni drog ut ur Egypten.
</v><v n="10">När du ger ett lån till någon får du inte gå in i hans hus för att ta en pant av honom. </v><v n="11">Stanna kvar utanför och låt mannen du ger lånet komma ut till dig med sin pant. </v><v n="12">Om det är en fattig man, får du inte ha hans pant som täcke när du sover. </v><v n="13">Ge honom panten tillbaka vid solnedgången, så att han själv får sova i sin mantel. Då välsignar han dig, och du blir rättfärdig inför Herren, din Gud.
</v><v n="14">Du skall inte göra orätt mot en fattig och nödlidande daglönare, vare sig han är din landsman eller en invandrare i någon av städerna i ditt land. </v><v n="15">Du skall ge honom hans lön redan samma dag, före solnedgången, ty han är fattig och i trängande behov av den. Annars kan han klaga över dig inför Herren, och du får en synd att svara för.
</v><v n="16">Fäderna skall inte straffas med döden för barnens skull och inte barnen för fädernas skull. Var och en skall dö för sitt eget brott.
</v><v n="17">Du skall inte vränga rätten för invandraren eller den faderlöse, och en änkas kläder skall du inte ta som pant. </v><v n="18">Kom ihåg att du själv en gång var slav i Egypten och att Herren, din Gud, befriade dig därifrån. Därför ger jag dig denna befallning att följa.
</v><v n="19">Om du glömmer en kärve när du skördar din åker, skall du inte gå tillbaka och hämta den utan lämna kvar den åt invandraren, den faderlöse och änkan. Då skall Herren, din Gud, välsigna dig i allt du gör. </v><v n="20">När du har slagit ner dina oliver skall du inte söka igenom grenarna efter fler utan lämna det som är kvar åt invandraren, den faderlöse och änkan. </v><v n="21">När du har plockat druvorna i din vingård skall du inte göra någon efterskörd utan lämna det som är kvar åt invandraren, den faderlöse och änkan. </v><v n="22">Kom ihåg att du själv en gång var slav i Egypten. Därför ger jag dig denna befallning att följa.
</v></c><c n="25">
<v n="1">Om två män råkar i tvist och vänder sig till domstol, skall de som dömer fria den oskyldige och fälla den skyldige. </v><v n="2">Om den skyldige döms till spöstraff, skall domaren befalla honom att lägga sig ner och själv övervaka att han får så många slag som hans brott förtjänar. </v><v n="3">Fyrtio slag kan han få, inte fler. Man skall inte ge honom fler slag; din broder får inte vanäras genom att straffas hårdare.
</v><v n="4">Du skall inte binda ihop munnen på en oxe som tröskar.</v><v n="5">Om två bröder bor tillsammans och den ene dör utan att lämna någon son efter sig, skall änkan inte gifta om sig med någon utanför släkten, utan hennes svåger skall ligga med henne, han skall ta henne till hustru och göra sin svågerplikt mot henne. </v><v n="6">Den förste son hon föder skall räknas som den döde broderns, så att hans namn inte utplånas i Israel. </v><v n="7">Men om svågern inte är villig att gifta sig med sin svägerska, skall hon uppsöka de äldste i stadsporten och säga: »Min svåger vägrar att se till att hans brors namn bevaras i Israel. Han vill inte göra sin svågerplikt mot mig.« </v><v n="8">Då skall de äldste i staden kalla till sig mannen och tala med honom. Om han framhärdar och säger att han inte är villig att gifta sig med henne, </v><v n="9">skall svägerskan i de äldstes åsyn gå fram till honom, dra av honom skon, spotta honom i ansiktet och utropa: »Så gör man med den som inte vill föra sin brors släkt vidare.« </v><v n="10">Och i Israel skall sedan hans egen släkt få heta »Barfot«.</v><v n="11">Om två män råkar i slagsmål och den enes hustru skyndar till för att hjälpa sin man och sträcker ut handen och griper tag om könet på den som slår hennes make, </v><v n="12">skall du utan förskoning hugga av hennes hand.
</v><v n="13">Du skall inte ha dubbla vikter i påsen, större och mindre. </v><v n="14">Du skall inte ha dubbla mått i huset, större och mindre. </v><v n="15">Rätta och riktiga vikter skall du ha, liksom rätta och riktiga mått. Då får du leva länge i det land som Herren, din Gud, vill ge dig. </v><v n="16">Herren, din Gud, avskyr var och en som gör orätt i sådana ting.
</v><v n="17">Kom ihåg vad amalekiterna gjorde mot dig när ni drog ut ur Egypten. </v><v n="18">När de mötte dig på din väg och du var trött och utmattad, högg de ner alla dina eftersläntrare utan att frukta Gud. </v><v n="19">När Herren, din Gud, har låtit dig få ro för alla fiender runt omkring, i det land som Herren, din Gud, vill göra till din egendom och låta dig ta i besittning, skall du utplåna minnet av amalekiterna från jorden. Glöm aldrig detta!
</v></c><c n="26">
<v n="1">När du kommer till det land som Herren, din Gud, vill göra till din egendom och du tar det i besittning och bosätter dig där, </v><v n="2">skall du ta en del av det första du skördar av markens gröda i det land som Herren, din Gud, vill ge dig, lägga det i en korg och bege dig till den plats som Herren, din Gud, väljer ut och där han vill låta sitt namn bo. </v><v n="3">Du skall gå till den präst som då kommer att finnas där och säga till honom: »I dag bekräftar jag för Herren, din Gud, att jag har kommit till det land som Herren med ed lovade våra fäder att ge oss.« </v><v n="4">Prästen skall ta emot din korg och ställa den framför Herrens, din Guds, altare.
</v><v n="5">Inför Herren, din Gud, skall du sedan säga: »Min fader var en nödställd aramé, som flyttade ner till Egypten med en liten skara människor. Där bodde de och blev ett stort, starkt och talrikt folk. </v><v n="6">Men egypterna behandlade oss illa, förtryckte oss och tvingade oss till tungt arbete. </v><v n="7">Då åkallade vi Herren, våra fäders Gud, och Herren hörde våra rop och såg hur vi förtrycktes, plågades och led. </v><v n="8">Herren förde oss ut ur Egypten med stark hand och lyftad arm, med fruktansvärd makt, med tecken och under. </v><v n="9">Han lät oss komma hit och gav oss detta land, ett land som flödar av mjölk och honung. </v><v n="10">Och nu kommer jag med det första av skörden från den mark som du, Herre, har gett mig.«
Du skall ställa korgen inför Herren, din Gud, och du skall falla ner inför honom. </v><v n="11">Och över allt det goda som Herren, din Gud, har gett dig och din familj skall du sedan glädja dig tillsammans med de leviter och invandrare som du har hos dig.</v><v n="12">När du det tredje året, året för tiondet, har samlat ihop allt tionde av din skörd och gett det till leviterna, invandrarna, de faderlösa och änkorna, så att de har kunnat äta sig mätta i dina städer, </v><v n="13">skall du säga inför Herren, din Gud: »Nu har jag tagit ut det heliga ur mitt hus, och jag har gett det till leviterna och invandrarna, de faderlösa och änkorna, alldeles som du har befallt mig. Jag har inte överträtt eller försummat något av dina bud. </v><v n="14">Jag har inte ätit av tiondet när jag haft sorg, jag har inte varit oren när jag tog ut det och jag har inte gett något av det som gravgåva. Jag har lytt Herren, min Gud, jag har gjort allt som du har befallt mig. </v><v n="15">Se ner från din heliga boning, från himlen, och välsigna ditt folk Israel och den mark du har gett oss, så som du med ed lovade våra fäder, ett land som flödar av mjölk och honung.«</v><v n="16">I dag befaller dig Herren, din Gud, att lyda dessa stadgar och föreskrifter. Av hela ditt hjärta och med hela din själ skall du troget följa dem. </v><v n="17">Du har i dag försäkrat att Herren skall vara din Gud och att du skall vandra hans vägar, följa hans stadgar, bud och föreskrifter och lyda honom. </v><v n="18">Herren har i dag försäkrat att du skall vara hans dyrbara egendom, så som han har lovat dig. Du skall hålla alla hans bud, </v><v n="19">och han skall upphöja dig över alla andra folk han har skapat, till pris, berömmelse och ära, och du skall vara ett folk som är helgat åt Herren, din Gud, så som han har lovat.
</v></c><c n="27">
<v n="1">Mose och Israels äldste gav folket dessa anvisningar: Följ hela den lag som jag i dag ger er. </v><v n="2">Så snart ni gått över Jordan, till det land som Herren, din Gud, vill ge dig, skall du resa stora stenar och kalka dem vita. </v><v n="3">När du gått över skall du på dem skriva varje ord i denna lag. Då får du komma in i det land som Herren, din Gud, vill ge dig, ett land som flödar av mjölk och honung, så som Herren, dina fäders Gud, har lovat dig.
</v><v n="4">När ni gått över Jordan skall ni på Evalberget resa de stenar som jag i dag ger er befallning om, och du skall kalka dem vita. </v><v n="5">Där skall du också bygga ett altare åt Herren, din Gud, ett altare av sten som inte bearbetats med järn. </v><v n="6">Av ohuggen sten skall du bygga Herrens, din Guds, altare, och på det skall du frambära brännoffer till Herren, din Gud. </v><v n="7">Du skall också offra gemenskapsoffer och äta dem där, och du skall glädja dig inför Herren, din Gud. </v><v n="8">På stenarna skall du klart och tydligt skriva varje ord i denna lag.
</v><v n="9">Mose och de levitiska prästerna talade till Israels folk: Var stilla och hör, Israel! I dag har du blivit Herrens, din Guds, eget folk. </v><v n="10">Så lyssna till Herren, din Gud, och lyd hans bud och stadgar, som jag i dag ger dig.
</v><v n="11">Samma dag gav Mose följande anvisningar till folket: </v><v n="12">När ni gått över Jordan skall dessa stammar ställa sig på Gerisimberget för att välsigna folket: Simon, Levi, Juda, Isaskar, Josef och Benjamin. </v><v n="13">Och dessa skall ställa sig på Evalberget för att förbanna: Ruben, Gad, Asher, Sebulon, Dan och Naftali.</v><v n="14">Leviterna skall med hög röst rikta följande ord till alla män i Israel:
</v><v n="15">Förbannelse över den man som tillverkar vad Herren avskyr, en snidad eller gjuten gudabild, ett hantverksalster, som han i hemlighet ställer upp. — Hela folket skall instämma och svara: Amen.
</v><v n="16">Förbannelse över den som visar förakt för sin far eller mor. — Hela folket skall svara: Amen.
</v><v n="17">Förbannelse över den som flyttar sin grannes gränsstenar. — Hela folket skall svara: Amen.
</v><v n="18">Förbannelse över den som leder en blind vilse. — Hela folket skall svara: Amen.
</v><v n="19">Förbannelse över den som vränger rätten för invandraren, den faderlöse eller änkan. — Hela folket skall svara: Amen.
</v><v n="20">Förbannelse över den som ligger med sin fars hustru, ty han skändar sin fars bädd. — Hela folket skall svara: Amen.
</v><v n="21">Förbannelse över den som har samlag med djur. — Hela folket skall svara: Amen.
</v><v n="22">Förbannelse över den som ligger med sin syster, en som har samma far eller mor som han. — Hela folket skall svara: Amen.
</v><v n="23">Förbannelse över den som ligger med sin svärmor. — Hela folket skall svara: Amen.
</v><v n="24">Förbannelse över den som dräper i lönndom. — Hela folket skall svara: Amen.
</v><v n="25">Förbannelse över den som mot betalning dräper en oskyldig. — Hela folket skall svara: Amen.
</v><v n="26">Förbannelse över den som inte håller sig till orden i denna lag och lyder dem. — Hela folket skall svara: Amen.
</v></c><c n="28">
<v n="1">Om du lyssnar till Herren, din Gud, och troget följer alla hans bud, som jag i dag ger dig, skall Herren, din Gud, upphöja dig över alla andra folk på jorden. </v><v n="2">Alla dessa välsignelser skall nå dig och komma över dig, när du lyder Herren, din Gud:
</v><v n="3">Välsignelse över dig inne i staden och välsignelse ute på åkern.
</v><v n="4">Välsignelse över de barn du får, den skörd du bärgar och de djur som föds, kornas kalvar och tackornas lamm.
</v><v n="5">Välsignelse över dina korgar och dina baktråg.
</v><v n="6">Välsignelse över dig när du kommer och välsignelse över dig när du går.
</v><v n="7">När dina fiender angriper dig skall Herren låta dig besegra dem. Om de anfaller dig från ett håll, skall de fly för dig åt sju håll. </v><v n="8">Herren skall se till att du får välsignelse över dina lador och över allt ditt arbete, han skall välsigna dig i det land Herren, din Gud, vill ge dig. </v><v n="9">Herren skall upphöja dig till ett folk som är helgat åt honom, så som han med ed har lovat dig, när du håller Herrens, din Guds, bud och vandrar hans vägar. </v><v n="10">Alla jordens folk skall bli varse att Herrens namn har utropats över dig, och de skall frukta dig. </v><v n="11">Herren skall skänka dig allt gott i överflöd, genom de barn du får, de djur som föds och den skörd du bärgar i det land som Herren med ed lovade dina fäder att ge dig. </v><v n="12">Herren skall öppna sitt rika himmelska förråd för dig, så att ditt land får regn i rätt tid, och han skall välsigna dig i allt du gör, så att du kan låna ut till andra folk men aldrig själv behöver låna. </v><v n="13">Herren skall göra dig till huvud, inte svans. Du skall komma i överläge, inte underläge, när du lyder Herrens, din Guds, bud, som jag i dag ger dig, och följer dem troget, </v><v n="14">utan att vika av åt vare sig höger eller vänster från något av de bud jag i dag ger dig, utan att följa och tjäna andra gudar.
</v><v n="15">Men om du inte lyssnar till Herren, din Gud, och inte troget följer alla hans bud och stadgar, som jag i dag ger dig, då skall alla dessa förbannelser nå dig och komma över dig:
</v><v n="16">Förbannelse över dig inne i staden och förbannelse ute på åkern.
</v><v n="17">Förbannelse över dina korgar och dina baktråg.
</v><v n="18">Förbannelse över de barn du får och den skörd du bärgar, över kornas kalvar och tackornas lamm.
</v><v n="19">Förbannelse över dig när du kommer och förbannelse över dig när du går.
</v><v n="20">Herren skall sända förbannelse, förvirring och fruktan över dig i allt arbete du utför, tills du utplånas och möter en snar förintelse på grund av dina onda gärningar, för att du övergav mig. </v><v n="21">Herren skall låta pesten få dig i sitt grepp, tills han har utrotat dig från det land du kommer till och tar i besittning. </v><v n="22">Herren skall slå dig med sjukdom, feber, hetta och frossa, med torka, rost och sot, och allt detta skall förfölja dig tills du har förintats. </v><v n="23">Himlen över ditt huvud skall bli koppar och marken under dig järn. </v><v n="24">Herren skall förvandla regnet över ditt land till damm och sand, som faller över dig från himlen tills du har utplånats. </v><v n="25">Herren skall låta dina fiender besegra dig. Om du anfaller dem från ett håll, skall du fly för dem åt sju håll. Du skall bli en skräckbild för alla riken på jorden. </v><v n="26">Dina fallna skall bli till föda åt alla himlens fåglar och åt markens djur, ty ingen finns som kan jaga bort dem. </v><v n="27">Herren skall slå dig med Egyptens bölder och med svulster, skabb och klåda, så att du aldrig kan botas. </v><v n="28">Herren skall slå dig med vanvett, blindhet och skräck. </v><v n="29">Mitt på dagen skall du famla dig fram som en blind i mörker. Du skall inte lyckas med något utan ständigt förtryckas och utnyttjas, och ingen skall hjälpa dig.
</v><v n="30">När du trolovar dig med en kvinna kommer en annan man att lägra henne. När du bygger ett hus kommer du inte att få bo i det. När du planterar en vingård kommer du inte att få skörda frukten. </v><v n="31">Din oxe skall slaktas inför dina ögon utan att du får äta av köttet. Din åsna rövas bort, och du får den aldrig tillbaka. Dina fiender tar dina får, och ingen hjälper dig. </v><v n="32">Dina söner och döttrar skall i din åsyn utlämnas åt ett främmande folk, och du skall gråta efter dem dagen lång, men du kan ingenting göra. </v><v n="33">Ett folk du inte känner skall äta din skörd och frukten av all din möda, och du skall ständigt bli förtryckt och misshandlad. </v><v n="34">Du kommer att bli galen av allt dina ögon tvingas se.
</v><v n="35">Herren skall slå dig med elakartade och obotliga bölder på knän och lår, ja, från huvud till fot. </v><v n="36">Till ett folk, okänt för både dig och dina fäder, skall Herren fördriva dig och din kung, honom som du har gjort till din härskare. Där skall du tjäna andra gudar, gudar av trä och sten. </v><v n="37">Du skall väcka fasa och bli till en skam och en visa bland alla folk till vilka Herren driver bort dig.
</v><v n="38">Fastän du sår mycket skall du skörda litet, ty gräshopporna förstör din gröda. </v><v n="39">Planterar du vingårdar och arbetar i dem får du ändå inget vin att dricka eller lagra, ty larverna äter upp alltsammans. </v><v n="40">Har du olivträd över hela ditt område får du ändå ingen olja att smörja dig med, ty oliverna faller av. </v><v n="41">Får du söner och döttrar förlorar du dem, ty de förs bort i fångenskap. </v><v n="42">Alla dina träd och allt som växer på dina åkrar härjas av skadedjur. </v><v n="43">Invandraren som bor hos dig skall höja sig över dig, högre och högre, medan du skall sjunka, djupare och djupare. </v><v n="44">Han skall ge lån till dig, men du kan inte ge lån till honom. Han skall bli huvud, du skall bli svans.
</v><v n="45">Alla dessa förbannelser skall nå dig, de skall förfölja dig och komma över dig tills du har utplånats, därför att du inte lyssnade till Herren, din Gud, och inte följde de bud och stadgar han gav dig. </v><v n="46">Förbannelserna som drabbar dig och dina efterkommande skall bli till varnande tecken för alla tider. </v><v n="47">Eftersom du inte tjänade Herren, din Gud, när du levde glad och mätt och hade överflöd på allt, </v><v n="48">måste du i stället, hungrig och törstig, naken och utblottad, tjäna den fiende som Herren sänder ut mot dig. Han skall lägga ett ok av järn på din nacke tills han har utplånat dig.
</v><v n="49">Herren skall sända ett folk mot dig långt bortifrån jordens ände, och det skall slå ner på dig som en örn, ett folk vars språk du inte förstår, </v><v n="50">ett folk med ansikten av sten, ett folk som inte vördar de gamla och inte skonar de unga. </v><v n="51">Detta folk skall äta de djur som föds hos dig och den skörd du bärgar tills du har utplånats. De skall inte låta dig behålla något av säden, vinet eller oljan, av kornas kalvar eller tackornas lamm, utan fortsätta tills de har förintat dig. </v><v n="52">De skall belägra dig i alla dina städer tills murarna faller överallt i ditt land, de höga befästningsverk som du sätter din lit till. De skall belägra dig i alla dina städer överallt i ditt land, det som Herren, din Gud, har gett dig.
</v><v n="53">I den fruktansvärda nöd som fienden vållar dig kommer du att äta dina egna barn, köttet av sönerna och döttrarna som Herren, din Gud, har gett dig. </v><v n="54">En man i ditt folk som är vek och bortskämd skall inte unna sin bror, sin egen hustru och de barn han ännu har kvar </v><v n="55">att få ett stycke av hans barns kött, det enda han har att äta i den fruktansvärda nöd som fienden vållar dig i alla dina städer. </v><v n="56">En kvinna i ditt folk som är vek och bortskämd, så bortskämd och vek att hon aldrig har behövt gå med sina fötter på marken, skall missunna sin egen man, sin son och sin dotter </v><v n="57">både efterbörden som kommer ut ur hennes sköte och de barn hon föder, och hon skall själv äta upp detta i hemlighet, det enda hon har i den fruktansvärda nöd som fienden vållar dig i dina städer.
</v><v n="58">Om du inte troget följer allt som står i denna lag, allt som skrivits här i boken, och inte fruktar detta ärorika och fruktansvärda namn, Herren, din Gud, </v><v n="59">då skall Herren slå dig och dina efterkommande med ofattbara plågor, väldiga plågor som inte går över, svåra sjukdomar som inte går över. </v><v n="60">Alla de farsoter som du darrade för i Egypten skall han skicka mot dig, så att de får dig i sitt grepp. </v><v n="61">Även alla sjukdomar och plågor som inte har nämnts i denna lagbok skall Herren låta hemsöka dig, tills du har utplånats. </v><v n="62">Av er som förut var talrika som stjärnorna på himlen skall bara ett fåtal leva kvar, därför att du inte lyssnade till Herren, din Gud. </v><v n="63">Liksom Herren gladde sig åt att låta det gå er väl och göra er talrika, så skall han glädja sig åt att förinta och utplåna er, och ni skall ryckas bort från det land du nu kommer till och tar i besittning.
</v><v n="64">Herren skall skingra dig bland alla folken, från jordens ena ände till den andra. Där skall du tjäna andra gudar, som varken du eller dina fäder har känt till, gudar av trä och sten. </v><v n="65">Hos dessa folk får du ingen ro, ingen vila för din fot. Där skall Herren göra ditt hjärta ängsligt, låta din blick slockna och ditt livsmod vissna. </v><v n="66">Du kommer att känna att ditt liv hänger på en tråd. Dag och natt skall du vara rädd och inte veta om du får leva. </v><v n="67">På morgonen skall du säga: »Om det ändå vore kväll!« och på kvällen: »Om det ändå vore morgon!« Sådan skräck skall du känna, sådana ting skall dina ögon tvingas se. </v><v n="68">Herren skall föra dig tillbaka till Egypten på skepp, fastän jag hade sagt till dig: »Den vägen skall du aldrig mer behöva se.« Där skall ni bjuda ut er som slavar och slavinnor till era fiender, men ingen vill köpa er.
</v></c><c n="29">
<v n="1">Detta är villkoren för det förbund som Herren befallde Mose att sluta med israeliterna i Moab, utöver det förbund som han slöt med dem vid Horeb.</v><v n="2">Mose kallade samman hela Israel och sade: Ni har själva sett allt vad Herren gjorde i Egypten med farao och hela hans hov och hela hans land. </v><v n="3">Med egna ögon blev du vittne till dessa stora prövningar, dessa stora tecken och under. </v><v n="4">Men ännu i denna dag har Herren inte gett er hjärtan som förstår, ögon som ser och öron som hör. — </v><v n="5">Jag ledde er genom öknen i fyrtio år, och era kläder blev aldrig utslitna, inte heller sandalerna på era fötter. </v><v n="6">Bröd var inte er föda, vin och öl var inte er dryck, ty ni skulle inse att jag är Herren, er Gud. — </v><v n="7">Då ni kom hit drog kung Sichon i Heshbon och kung Og i Bashan ut i strid mot oss, men vi besegrade dem. </v><v n="8">Vi intog deras land och gav det som egendom åt rubeniterna och gaditerna och åt ena hälften av Manasses stam. </v><v n="9">Uppfyll troget villkoren i detta förbund, så får ni framgång i allt ni gör.
</v><v n="10">Ni har alla i dag trätt fram inför Herren, er Gud, stamhövdingar, äldste och förmän och alla israelitiska män </v><v n="11">med era barn och kvinnor samt de invandrare som finns i ditt läger, de som hugger din ved och bär ditt vatten. </v><v n="12">Nu skall du träda i förbund med Herren, din Gud, ett edsförbund som Herren, din Gud, i dag sluter med dig. </v><v n="13">Han vill i dag upphöja dig till sitt folk och bli din Gud, enligt sitt löfte till dig och enligt sin ed till dina fäder Abraham, Isak och Jakob. </v><v n="14">Det är inte bara med er som jag sluter detta förbund med dess edsvillkor. </v><v n="15">Jag gör det både med dem som i dag står här tillsammans med oss inför Herren, vår Gud, och med dem som i dag ännu inte finns hos oss.
</v><v n="16">Ni vet själva hur vi levde i Egypten och hur vi tågade fram bland folken längs vägen. </v><v n="17">Ni såg deras vidriga beläten, gudabilder av trä och sten, silver och guld. </v><v n="18">Hos er får det inte finnas någon man eller kvinna, någon släkt eller stam, som i dag vänder sitt hjärta från Herren, vår Gud, för att tjäna de folkens gudar. Hos er får det inte finnas någon rot som frambringar gift och malört, </v><v n="19">ingen som efter att ha hört förbannelseorden välsignar sig själv och tänker att allt skall gå honom väl fast han följer sitt hårda hjärta. Då förstör han både åker och öken. </v><v n="20">Herren vägrar att förlåta honom; han låter sin svartsjuka vrede blossa upp mot den mannen. All den förbannelse som skrivits ner i denna bok skall vila på honom, och Herren skall utplåna hans namn från jorden. </v><v n="21">Herren skall skilja ut honom från alla Israels stammar och låta honom drabbas av olycka, i enlighet med alla förbundets förbannelser som står i denna lagbok.
</v><v n="22">När kommande släkten, era egna avkomlingar, eller främlingar som kommer hit från fjärran länder får se de plågor och sjukdomar som Herren har låtit drabba detta land — </v><v n="23">svavel och salt, hela landet förbränt, det kan inte odlas eller grönska, inte ett strå växer där, som efter förödelsen i Sodom och Gomorra, Adma och Sevojim, som Herren ödelade i vrede och raseri — </v><v n="24">då skall både de och de andra folken fråga: »Varför har Herren handlat så mot detta land? Varför flammade hans vrede upp så våldsamt?« </v><v n="25">Och svaret blir: »Därför att de övergav förbundet med Herren, sina fäders Gud, det som han slöt med dem när han förde dem ut ur Egypten. </v><v n="26">De började tjäna andra gudar och tillbad dem, gudar de inte kände och som Herren inte hade tilldelat dem. </v><v n="27">Därför flammade Herrens vrede över detta land, och han lät det drabbas av all den förbannelse som skrivits ner i denna bok. </v><v n="28">I vrede, ursinne och vilt raseri ryckte Herren upp dem ur deras jord och kastade dem ända bort till det land där de lever än i dag.«
</v><v n="29">Det fördolda hör Herren, vår Gud, till, och det uppenbarade tillhör oss och våra barn för all framtid, denna lag som vi skall lyda i allt.
</v></c><c n="30">
<v n="1">När allt detta når dig, de välsignelser och förbannelser som jag ställer dig inför, och du besinnar dig, var du än bor bland alla de folk till vilka Herren, din Gud, har fördrivit dig, </v><v n="2">så att du vänder tillbaka till Herren, din Gud, och lyssnar till honom av hela ditt hjärta och med hela din själ, både du och dina barn, alldeles så som jag i dag befaller dig, </v><v n="3">då skall Herren, din Gud, vända ditt öde och förbarma sig över dig. Herren, din Gud, skall åter samla in dig från alla de folk bland vilka han har skingrat dig. </v><v n="4">Även om du har fördrivits till världens ände skall Herren, din Gud, samla in dig och hämta dig därifrån. </v><v n="5">Herren, din Gud, skall föra dig till det land som dina fäder fick som egendom. Du skall ta det i besittning, och han skall låta det gå dig väl och göra dig talrik, mer än dina fäder. </v><v n="6">Herren, din Gud, skall omskära ditt och dina efterkommandes hjärtan, så att du älskar Herren, din Gud, av hela ditt hjärta och med hela din själ. Då kommer du att få leva. </v><v n="7">Herren, din Gud, skall lägga alla förbannelserna på dina fiender och på dem som hatar och förföljer dig. </v><v n="8">Då skall du åter lyssna till Herren och lyda alla hans bud, som jag i dag ger dig. </v><v n="9">Herren, din Gud, skall skänka dig allt gott i överflöd genom allt du gör, genom de barn du får, de djur som föds och den skörd du bärgar. Ty liksom Herren gladde sig över dina fäder skall han åter glädja sig över dig och låta det gå dig väl </v><v n="10">när du lyssnar till Herren, din Gud, och följer hans bud och stadgar, allt som har skrivits ner i denna lagbok, och när du vänder tillbaka till Herren, din Gud, av hela ditt hjärta och med hela din själ.
</v><v n="11">Denna lag som jag i dag ger dig är inte ofattbar eller ouppnåelig för dig. </v><v n="12">Den finns inte uppe i himlen, så att du måste fråga: Vem kan fara upp till himlen och hämta den åt oss, så att vi får höra den och kan följa den? </v><v n="13">Den finns inte bortom havet, så att du måste fråga: Vem kan fara över havet och hämta den åt oss, så att vi får höra den och kan följa den? </v><v n="14">Nej, dess ord är mycket nära dig, i din mun och i ditt hjärta, och därför kan du följa den.</v><v n="15">Se, jag ställer dig i dag inför liv och lycka eller död och olycka. </v><v n="16">Om du lyssnar till Herrens, din Guds, bud, som jag i dag ger dig, och om du älskar Herren, din Gud, vandrar hans vägar och följer hans bud, stadgar och föreskrifter, då skall du få leva och bli talrik, och Herren, din Gud, skall välsigna dig i det land som du kommer till och tar i besittning. </v><v n="17">Men om du stänger ditt hjärta och inte vill lyssna utan låter dig förledas att tillbe andra gudar och tjäna dem, </v><v n="18">då säger jag er i dag att ni skall förintas. Ni får inte leva länge i det land som du kommer till och tar i besittning när du går över Jordan. </v><v n="19">Jag tar i dag himmel och jord till vittnen på att jag har ställt dig inför liv och död, välsignelse och förbannelse. Du skall välja livet, så att du och dina efterkommande får leva. </v><v n="20">Du skall älska Herren, din Gud, lyssna till honom och hålla dig till honom, ty detta ger dig liv, och du får leva länge i det land som Herren med ed har lovat att ge dina fäder Abraham, Isak och Jakob.
</v></c><c n="31">
<v n="1">När Mose hade avslutat detta tal till hela Israel </v><v n="2">sade han till folket: »Jag är nu hundratjugo år gammal och kan inte längre leda er. Och Herren har sagt till mig: ’Du kommer inte att gå över denna flod, över Jordan.’ </v><v n="3">Men Herren, er Gud, skall gå först och krossa folken, så att ni kan fördriva dem. Josua skall gå först, så som Herren har sagt. </v><v n="4">Och Herren skall göra med dem som han gjorde med de amoreiska kungarna Sichon och Og, som han krossade, och så som han gjorde med deras land. </v><v n="5">Herren skall överlämna dem åt er, och ni skall göra med dem alldeles som jag har befallt er. </v><v n="6">Var tappra och starka! Var inte rädda och låt er inte skrämmas av dem, ty Herren, din Gud, går själv med dig. Han skall inte svika dig, inte överge dig.«
</v><v n="7">Så kallade Mose till sig Josua och sade till honom inför alla israeliterna: »Var tapper och stark! Ty du skall föra folket in i det land som Herren med ed lovade deras fäder att ge dem, och du skall göra det till deras egendom. </v><v n="8">Herren skall själv gå före dig. Han skall vara med dig. Han sviker dig inte och överger dig inte. Var inte rädd, tappa inte modet!«
</v><v n="9">Sedan skrev Mose ner denna lag och gav den till prästerna, Levis söner, som bar Herrens förbundsark, och till alla Israels äldste. </v><v n="10">Och Mose gav dem dessa anvisningar: »Vart sjunde år, vid den bestämda tiden, under avskrivningsåret, vid lövhyddefesten, </v><v n="11">då hela Israel träder fram inför Herren, din Gud, på den plats som han väljer ut, skall du läsa denna lag, så att hela Israel får höra den. </v><v n="12">Samla då hela folket, män, kvinnor och barn, och de invandrare som finns i dina städer, så att alla får lyssna och lära sig att frukta Herren, er Gud, och troget följa allt som står i denna lag. </v><v n="13">Även barnen, som ännu inte känner till den, skall lyssna, så att de lär sig att frukta Herren, er Gud, så länge ni lever i det land ni tar i besittning när ni går över Jordan.«</v><v n="14">Herren sade till Mose: »Tiden för din död närmar sig. Kalla till dig Josua och ställ er sedan i uppenbarelsetältet, så skall jag ge honom hans uppdrag.« Mose och Josua gick, och de ställde sig i uppenbarelsetältet. </v><v n="15">Där visade sig Herren i en molnpelare, som stannade vid ingången till tältet.
</v><v n="16">Herren sade till Mose: »När du har gått till vila hos dina fäder kommer detta folk att vara otroget med de främmande gudarna i det land de nu kommer till, de skall överge mig och bryta det förbund som jag har slutit med dem. </v><v n="17">Då skall min vrede flamma upp mot dem. Jag kommer att överge dem och dölja mitt ansikte för dem. När de då blir fiendens rov och drabbas av många olyckor och svårigheter skall de säga sig: ’Det är för att vår Gud inte är med oss som dessa olyckor drabbar oss.’ </v><v n="18">Men eftersom de har gjort så mycket ont och vänt sig till andra gudar skall jag dölja mitt ansikte för dem.
</v><v n="19">Skriv ner den sång jag ger er; du skall lära israeliterna den. Lägg den i deras mun, ty denna sång skall vittna för mig mot dem. </v><v n="20">När jag leder dem in i det land som jag med ed lovade deras fäder, detta som flödar av mjölk och honung, kommer de att äta sig mätta och feta. Då vänder de sig till andra gudar och tjänar dem; de börjar förakta mig och bryter förbundet med mig. </v><v n="21">När de sedan drabbas av många olyckor och svårigheter skall denna sång vittna inför dem, ty deras efterkommande har den på sina läppar och glömmer den inte. Jag vet hur de är sinnade redan nu, innan jag har fört dem in i det land som jag med ed har lovat dem.« </v><v n="22">Samma dag skrev Mose ner denna sång och lät israeliterna lära sig den.
</v><v n="23">Och Herren gav Josua, Nuns son, hans uppdrag, han sade: »Var tapper och stark! Det är du som skall leda israeliterna in i det land som jag med ed har lovat dem. Jag skall vara med dig.«</v><v n="24">När Mose hade skrivit ner denna lag i en bokrulle, från början till slut, </v><v n="25">befallde han leviterna, som bar Herrens förbundsark: </v><v n="26">»Tag denna lagbok och lägg den intill Herrens, er Guds, förbundsark. Där skall den vara ett vittne mot dig, Israel, </v><v n="27">ty jag vet hur trotsig och styvnackad du är. Redan nu, när jag ännu lever bland er, är ni trotsiga mot Herren, och värre kommer det att bli efter min död.
</v><v n="28">Samla nu alla era stamäldste och era förmän hos mig, så skall de få lyssna till mina ord, och jag skall ta himmel och jord till vittnen mot folket. </v><v n="29">Ty jag vet att ni efter min död kommer att göra något förfärligt och lämna den väg som jag har befallt er att gå. I kommande dagar skall olycka drabba er, när ni gör det som är ont i Herrens ögon och väcker hans vrede med era gärningar.«</v><v n="30">Inför alla de församlade israeliterna framförde Mose denna sång, från början till slut:
</v></c><c n="32">
<v n="1">Lyssna, himmel, när jag talar,
må jorden höra mina ord!
</v><v n="2">Som strömmande regn är min lära,
som daggen faller mina ord,
som skurar över grönska,
som duggregn över gräs.
</v><v n="3">Herrens ära vill jag förkunna.
Prisa vår Guds storhet!
</v><v n="4">Han är vår klippa,
hans verk är utan brist,
hans vägar alltid de rätta.
Han är en trofast Gud, fri från allt ont,
han är rättfärdig och rättvis.
</v><v n="5">Med tiden sveks han av sina barn,
ett falskt och bakslugt släkte.
</v><v n="6">Är det så du lönar Herren,
du vettlösa, dåraktiga folk?
Är han inte din fader och skapare,
han som gjorde dig, som formade dig?
</v><v n="7">Tänk på svunna tider,
framfarna släktens år.
Fråga din far, han kan berätta,
de gamla, de vet att förklara.
</v><v n="8">När den Högste gav land åt folken
och skilde dem från varandra,
när han fördelade deras områden
efter gudasönernas antal,
</v><v n="9">då blev Jakob Herrens andel,
Israel hans arv och egendom.
</v><v n="10">Han fann honom i öknen,
i den ödsliga, ylande ödemarken.
Han gav honom värn och vård,
skyddade honom som sin ögonsten.
</v><v n="11">Som en örn lockar ungarna ur redet
och sedan svävar över dem,
så bredde han ut sina vingar
och bar honom på sin rygg.
</v><v n="12">Herren ensam visade vägen,
ingen annan, främmande gud.
</v><v n="13">Han förde honom fram över landets höjder
och lät honom äta av åkerns gröda,
mättade honom med honung från bergen,
olja från flinthårda klippan,
</v><v n="14">grädde från korna, mjölk från fåren,
fett från lammen,
baggar och bockar från Bashan
och det allra finaste vete.
Druvans blod blev ditt vin.
Jakob åt och blev mätt.
</v><v n="15">Men när Jeshurun blev fet slog han bakut —
du blev fet, du blev tjock och stinn.
Han övergav Gud, sin skapare,
förkastade sin räddande klippa.
</v><v n="16">De retade hans svartsjuka med främmande gudar,
de väckte hans vrede med vidrigheter.
</v><v n="17">De offrade åt demoner som inte är gudar,
åt gudar som var okända för dem,
nya gudar som nyss hade kommit,
obekanta för era fäder.
</v><v n="18">Klippan, ditt ursprung, försummade du,
du glömde den Gud som gav dig liv.
</v><v n="19">I vrede över vad han såg
förkastade Herren sina söner och döttrar.
</v><v n="20">Han sade: »Jag skall dölja mitt ansikte,
jag vill se hur det går för dem då,
för detta svekfulla släkte,
barn som ingen kan lita på.
</v><v n="21">De retade mig med gudar som inte är gudar,
väckte min vrede med sina beläten.
Jag skall reta dem med ett folk som inte är ett folk,
väcka deras vrede med vettvillingar.
</v><v n="22">Min vrede har tänt en eld,
en eld som tränger till dödsrikets djup.
Den förtär jorden och dess gröda,
bränner bergen ända till grunden.
</v><v n="23">Jag skall överhopa dem med olyckor,
skjuta alla mina pilar mot dem.
</v><v n="24">De skall förtvina av hunger,
förtäras av pest och pinande farsot.
Jag släpper lös rovdjur med vassa tänder
och krälande, giftiga ormar.
</v><v n="25">Ute skall svärdet härja,
inomhus skräcken,
bland ynglingar och flickor,
spädbarn och grånade män.
</v><v n="26">Jag skulle vilja krossa dem
och utplåna minnet av dem,
</v><v n="27">men jag fruktar fiendens hån,
att motståndarna skulle ta miste
och tro att det var deras egen styrka
och inte Herren som gjorde det.«
</v><v n="28">Det är ett folk som inte lyder råd,
ett folk som saknar insikt.
</v><v n="29">Om de vore förståndiga,
skulle de begripa det som skett
och inse vad som väntar dem.
</v><v n="30">Hur kan en man slå tusen på flykten
eller två jaga bort tio tusen,
om inte Herren hade sålt dem,
deras klippa hade utlämnat dem?
</v><v n="31">Våra fienders klippa är inte som vår,
om detta kan de själva döma.
</v><v n="32">Deras vinstock kommer från Sodom
och har vuxit på Gomorras terrasser.
Deras druvor är giftiga druvor,
klasar med bitter smak.
</v><v n="33">Deras vin är ormgift,
kobrors frätande etter.
</v><v n="34">»Allt har jag sparat hos mig,
det är förseglat i mina förråd,
</v><v n="35">tills vedergällningens dag är inne,
hämndens dag, då de vacklar.
Deras olycksdag är nära,
det som väntar dem kommer snart.«
</v><v n="36">Ja, Herren skaffar rätt åt sitt folk
och förbarmar sig över sina tjänare,
då han ser att de inte orkar mer,
att det är ute med hög som låg.
</v><v n="37">Då frågar han: »Var är deras gudar,
klippan som var deras tillflykt,
</v><v n="38">de som åt fettet vid deras slaktoffer
och drack vinet vid deras dryckesoffer?
Må de gripa in och hjälpa er,
låt dem ge er skydd!
</v><v n="39">Vet att jag är Gud,
jag och ingen annan.
Det är jag som ger död och liv,
jag som sårar och läker,
ingen kan rycka något ur min hand.
</v><v n="40">Jag lyfter handen mot himlen
och säger: Så sant jag lever i evighet
</v><v n="41">skall jag vässa mitt blixtrande svärd
och gripa mitt koger.
Jag skall hämnas på mina fiender
och straffa alla som hatar mig.
</v><v n="42">Mina pilar skall berusas av blod,
av blod från fallna och fångar,
mitt svärd skall äta köttet
av fiendens trotsiga ledare.«
</v><v n="43">Så jubla, du himmel, med hans folk,
och hylla honom, alla gudar,
ty han hämnar sina söners blod,
han tar hämnd på sina fiender
och straffar sina motståndare.
Han renar landet åt sitt folk.
</v><v n="44">Tillsammans med Hosea, Nuns son, ställde sig Mose inför folket och framförde hela denna sång.</v><v n="45">När Mose hade avslutat detta tal till hela Israel </v><v n="46">sade han till folket: »Alla de varningsord som jag nu har gett er skall ni lägga på hjärtat, så att ni kan lära era barn att troget följa allt som står i denna lag. </v><v n="47">Det är inga tomma ord, det gäller livet för er. Om ni följer dessa ord får ni leva länge i det land som ni tar i besittning när ni går över Jordan.«
</v><v n="48">Samma dag talade Herren till Mose: </v><v n="49">»Gå upp i Avarimbergen här, till berget Nebo, som ligger i Moab mitt emot Jeriko, och se ut över Kanaans land, som jag skall göra till israeliternas egendom. </v><v n="50">Där uppe på berget skall du dö och förenas med dina fäder, liksom din bror Aron dog på berget Hor och förenades med sina fäder, </v><v n="51">detta därför att ni var trolösa mot mig vid Merivavattnet i Kadesh i Sinöknen och inte höll mig helig bland israeliterna. </v><v n="52">Du skall få se landet på avstånd, men du får inte komma in i det land som jag skall ge israeliterna.«
</v></c><c n="33">
<v n="1">Detta är den välsignelse som gudsmannen Mose gav israeliterna före sin död. </v><v n="2">Han sade:
Herren kommer från Sinai,
från Seir går han upp över sitt folk,
från berget Paran träder han fram i glans.
Han närmar sig från Kadeshöknen,
han går längs Moabs branter.
</v><v n="3">Du älskar stammarna
och har alla heliga i din hand.
[---]
</v><v n="4">Mose gav oss en lag.
Jakobs församling är Herrens egendom.
</v><v n="5">Han blev Jeshuruns konung
när folkets hövdingar samlades,
alla Israels stammar.
</v><v n="6">Ruben skall leva och inte dö,
men hans män skall inte bli många.
</v><v n="7">Och om Juda sade han detta:
Herre, hör Judas rop,
låt honom förenas med sitt folk
som han har kämpat för.
Hjälp honom mot hans fiender!
</v><v n="8">Om Levi sade han:
Åt Levi dina tummim,
dina urim åt din trofaste,
som du satte på prov vid Massa
och utmanade vid Merivavattnet.
</v><v n="9">»Jag har aldrig sett dem«,
sade han om sin far och mor.
Han kändes inte vid sina bröder
och ville inte veta av sina barn.
Nej, Levis stam har följt ditt ord
och hållit förbundet med dig.
</v><v n="10">De lär Jakob dina föreskrifter,
de lär Israel din lag.
De låter offerrök stiga till din näsa
och lägger heloffer på ditt altare.
</v><v n="11">Herre, välsigna hans kraft,
låt allt han gör behaga dig!
Krossa hans motståndares höfter,
hans fiender skall inte resa sig igen.
</v><v n="12">Om Benjamin sade han:
Den Herren älskar lever i frid.
Herren skyddar honom alltid,
han bor bland Benjamins kullar.
</v><v n="13">Om Josef sade han:
Herren har välsignat hans land
med rikedomar från himlen därovan
och från djupet som vilar därnedan,
</v><v n="14">med rikedomar som mognar i solen,
som växer månad för månad,
</v><v n="15">med det bästa från de urgamla bergen,
med de eviga höjdernas skatter,
</v><v n="16">med alla rikedomar jorden ger —
gåvor från honom som var i törnbusken.
Låt allt detta hopas över Josefs huvud,
över hjässan på fursten bland bröder.
</v><v n="17">Ståtlig är han, tjurens förstfödde.
Hans horn är som vildoxens horn,
med dem kan han stånga folken,
alla som finns på jorden.
Så gör Efraims tiotusenden
och Manasses tusenden.
</v><v n="18">Om Sebulon sade han:
Gläd dig, Sebulon, när du ger dig ut,
och du, Isaskar, i dina tält!
</v><v n="19">De bjuder stammarna till berget,
där de offrar rätta offer.
De närs av havets överflöd
och sandens gömda skatter.
</v><v n="20">Om Gad sade han:
Lovad vare han som ger livsrum åt Gad!
Som ett lejon är Gad där han bor,
han söndersliter bog och huvud.
</v><v n="21">Han utsåg den bästa delen åt sig,
ett land som anstår en härskare.
När folkets hövdingar samlades
lät han Herrens rättvisa råda
och fällde domar i Israel.
</v><v n="22">Om Dan sade han:
Dan är ett ungt lejon
som störtar fram från Bashan.
</v><v n="23">Om Naftali sade han:
Naftali, mättad av nåd
och fylld av Herrens välsignelse,
får land i väster och söder.
</v><v n="24">Om Asher sade han:
Mest välsignad av sönerna är Asher.
Må hans bröder älska honom,
må han få vada i olja.
</v><v n="25">Dina reglar skall vara av järn och brons,
må din kraft bestå i alla dina dagar.
</v><v n="26">Ingen är som Jeshuruns Gud.
Han rider över himlen för att hjälpa dig,
majestätiskt rider han på moln.
</v><v n="27">Där uppe är urtidens Gud,
hit ner når den Eviges armar.
Han drev bort dina fiender
och sade: Förinta dem!
</v><v n="28">Så fick Israel bo i trygghet,
Jakob fick leva i ostörd ro
i ett land med säd och vin,
under en himmel som skänker dagg.
</v><v n="29">Lyckliga Israel, vem är som du?
Du är ett folk som får hjälp av Herren,
din skyddande sköld, ditt segrande svärd.
Dina fiender skall krypa för dig,
i triumf skall du gå fram över deras höjder.
</v></c><c n="34">
<v n="1">Mose gick från Moabs hedar upp till berget Nebo, högst uppe på Pisga, som ligger mitt emot Jeriko, och Herren visade honom hela landet: Gilead ända till Dan, </v><v n="2">hela Naftali, vidare Efraims och Manasses land och hela Judas land ända till havet i väster, </v><v n="3">Negevöknen och Jordanslätten, dalen där Jeriko, Palmstaden, ligger, och ända ner till Soar. </v><v n="4">Herren sade till honom: »Detta är landet som jag med ed lovade Abraham, Isak och Jakob att ge åt deras efterkommande. Jag låter dig se det med dina egna ögon, men du kommer inte att gå över dit.«
</v><v n="5">Där i Moab dog Herrens tjänare Mose, så som Herren hade sagt. </v><v n="6">Han begravde honom i dalen mitt emot Bet Pegor i Moab; än i dag vet ingen var graven finns. </v><v n="7">Mose var hundratjugo år gammal när han dog, men hans ögon hade inte försvagats, och hans kraft hade inte sinat. </v><v n="8">Israeliterna begrät Mose och sörjde honom i trettio dagar på Moabs hedar, tills sorgetiden var slut.
</v><v n="9">Josua, Nuns son, hade fyllts av vishetens ande när Mose lade sina händer på honom. Israeliterna lyssnade på honom och gjorde som Herren hade befallt Mose.
</v><v n="10">Aldrig mer har det i Israel framträtt en sådan profet som Mose, som Herren mötte ansikte mot ansikte: </v><v n="11">minns alla de tecken och under som Herren sände honom att göra i Egypten, med farao och hela hans hov och hela hans land, </v><v n="12">och alla de skräckinjagande stordåd som Mose utförde med sin starka hand i hela Israels åsyn.
</v></c></b><b n="Josua">
<c n="1">
<v n="1">När Mose, Herrens tjänare, var död sade Herren till Moses medhjälpare Josua, Nuns son: </v><v n="2">»Min tjänare Mose är död. Gå nu över Jordan med hela detta folk till det land jag ger åt dem, åt israeliterna. </v><v n="3">Varje fotsbredd mark ni trampar ger jag er, så som jag lovat Mose. </v><v n="4">Från öknen och från Libanon fram till den stora floden, Eufrat — allt hettitiskt land — och till Medelhavet i väster skall ert område sträcka sig. </v><v n="5">Ingen skall kunna hålla stånd mot dig så länge du lever. Jag skall vara med dig som jag var med Mose och inte svika dig, inte överge dig. </v><v n="6">Var tapper och stark! Du skall göra till detta folks egendom det land som jag med ed lovat att ge deras fäder. </v><v n="7">Så var tapper och stark! Följ troget den lag som min tjänare Mose gav dig. Vik inte av från den åt vare sig höger eller vänster, så får du framgång i allt vad du gör. </v><v n="8">Ha alltid denna lag på dina läppar, läs lagens bok dag och natt, så att du troget följer allt som står skrivet där. Då kommer allt du gör att lyckas, då får du framgång. </v><v n="9">Jag har ju sagt: Var tapper och stark! Låt dig inte skrämmas, bli inte förskräckt! Herren, din Gud, är med dig i allt vad du gör.«
</v><v n="10">Josua befallde då folkets förmän </v><v n="11">att gå runt i lägret och säga till folket: »Gör i ordning proviant! Om tre dagar skall ni gå över Jordan och komma till det land som Herren, er Gud, ger er och ta det i besittning.« </v><v n="12">Till rubeniterna, gaditerna och halva Manasses stam sade Josua: </v><v n="13">»Tänk på de anvisningar ni fick av Herrens tjänare Mose, när han sade att Herren, er Gud, skulle ge er detta land och låta er bli bofasta. </v><v n="14">Era kvinnor och barn och er boskap skall stanna kvar i landet som Mose gett er öster om Jordan. Men ni själva, alla tappra krigare, skall ställa upp till strid och gå över i spetsen för era bröder och hjälpa dem, </v><v n="15">tills Herren har låtit dem bli bofasta liksom ni själva och även de har intagit det land som Herren, er Gud, ger dem. Sedan kan ni återvända till det land som är er egendom, det land som Herrens tjänare Mose gav er på andra sidan Jordan, den östra sidan.« </v><v n="16">De svarade Josua: »Allt du befallt oss skall vi göra, och vart du än sänder oss skall vi gå. </v><v n="17">Som vi lydde Mose skall vi lyda dig, må bara Herren, din Gud, vara med dig, som han var med Mose. </v><v n="18">Var och en som trotsar ditt ord och inte lyder dig i allt du befaller skall dödas. Var tapper och stark!«
</v></c><c n="2">
<v n="1">Från Shittim sände Josua, Nuns son, ut två män som spejare med uppdrag att se närmare på landet och på Jeriko. De gav sig i väg och kom till en sköka som hette Rachav och låg över i hennes hus. </v><v n="2">Men när Jerikos kung fick reda på att israelitiska män hade kommit om natten för att utforska landet </v><v n="3">sände han bud till Rachav: »Skicka ut männen som kom till ditt hus, de är här för att utforska landet.« </v><v n="4">Kvinnan gömde de båda männen och svarade: »Visst kom de hit till mig, men inte vet jag var de var ifrån. </v><v n="5">När det blev mörkt och porten skulle stängas gick de ut, men jag vet inte vart de gick. Fort efter dem, så hinner ni ifatt dem.« </v><v n="6">I själva verket hade hon fört männen upp på taket och dolt dem under linhalmen hon hade utbredd där. </v><v n="7">Kungens män tog upp jakten i riktning mot Jordan, åt vadställena till, och när förföljarna var ute stängdes porten.
</v><v n="8">Innan männen lagt sig att sova gick Rachav upp till dem på taket. </v><v n="9">Hon sade: »Jag vet att Herren har gett landet åt er, skräck för er har fallit över oss, och modet sviker alla som bor i landet. </v><v n="10">Vi har ju hört hur Herren lät Sävhavets vatten torka bort inför er när ni drog ut ur Egypten och hur ni gjorde med de två amoreiska kungarna på andra sidan Jordan, Sichon och Og, som ni vigde åt förintelse. </v><v n="11">När vi fick höra det rann vårt mod bort, och vi kände oss maktlösa inför er. Ty Herren, er Gud, är Gud uppe i himlen och nere på jorden. </v><v n="12">Men nu har jag visat godhet mot er, så svär vid Herren att ni skall visa godhet mot min familj. Ge mig ett tecken på er trohet: </v><v n="13">låt min far, min mor, mina bröder och systrar och alla deras anhöriga behålla livet och slippa dö.« </v><v n="14">Männen svarade: »Vi borgar för er med våra liv, men du får inte förråda oss! När Herren ger oss landet skall vi visa dig godhet och trohet.«
</v><v n="15">Hon firade ner männen från fönstret med ett rep, ty hennes hus låg i stadsmuren, hon bodde inne i själva muren. </v><v n="16">Och hon gav dem rådet: »Ge er upp i bergen så att inte förföljarna råkar på er, och håll er gömda där i tre dagar tills förföljarna har återvänt. Sedan kan ni fortsätta.« </v><v n="17">Männen sade: »Vi kan bli lösta från den ed du lät oss svära. </v><v n="18">När vi kommer in i landet skall du fästa det här röda snöret i fönstret som du firat ner oss från och samla din far, din mor och dina bröder, hela din familj, hos dig i ditt hus. </v><v n="19">Går någon ut genom dörren till ditt hus, blir han själv skuld till sin död, och vi är oskyldiga. Men bär man hand på någon som är inne i ditt hus, blir vi skuld till hans död. </v><v n="20">Och skulle du förråda oss, då är vi lösta från den ed du lät oss svära.« — </v><v n="21">»Som ni säger får det bli«, sade hon och lät dem gå. Och hon fäste det röda snöret i fönstret.
</v><v n="22">Männen gav sig i väg upp i bergen och blev kvar där i tre dagar tills förföljarna återvänt. De hade letat efter männen utmed hela vägen och inte funnit dem. </v><v n="23">Då gick de två männen ner från bergen igen, gick över floden och kom till Josua, Nuns son, och berättade allt de varit med om. </v><v n="24">De sade: »Herren har gett hela landet i vårt våld, och modet sviker alla som bor i landet.«
</v></c><c n="3">
<v n="1">Tidigt nästa morgon bröt Josua och alla israeliterna upp från Shittim och kom fram till Jordan, där de övernattade innan de gick över floden. </v><v n="2">Tre dagar därefter gick förmännen runt i lägret </v><v n="3">och befallde folket: »När ni ser Herrens, er Guds, förbundsark lyftas upp av de levitiska prästerna, bryt då upp och följ efter den, </v><v n="4">men håll ett par tusen alnars avstånd mellan er och den, kom inte för nära den. Följ arken, så vet ni vilken väg ni skall gå; ni har ju aldrig gått den tidigare.«
</v><v n="5">Josua sade till folket: »Rena er, ty i morgon skall Herren göra under bland er.« </v><v n="6">Till prästerna sade han: »Lyft upp förbundsarken och gå i spetsen för folket.« Då lyfte de upp förbundsarken och gick framför folket.
</v><v n="7">Herren sade till Josua: »Från och med i dag skall jag ge dig storhet, så att israeliterna förstår att jag är med dig, som jag var med Mose. </v><v n="8">Säg nu till prästerna som bär förbundsarken att stanna alldeles i vattenbrynet när de kommer till Jordan.«
</v><v n="9">Josua sade till israeliterna: »Stig fram och hör Herrens, er Guds, ord.« </v><v n="10">Han fortsatte: »Av detta skall ni förstå att den levande Guden är mitt ibland er och att han skall driva undan kanaaneer, hettiter, hiveer, perisseer, girgasheer, amoreer och jevuseer för er: </v><v n="11">förbundsarken, hela jordens härskares ark, skall gå framför er över Jordan. </v><v n="12">Välj ut tolv män från Israels stammar, en från varje stam. </v><v n="13">När prästerna som bär Herrens, hela jordens härskares, ark sätter ner fötterna i Jordans vatten, skall vattnet uppströms hejdas i sitt lopp och stå som en mur.«
</v><v n="14">Folket bröt upp från sina lägerplatser för att gå över Jordan med prästerna som bar förbundsarken i täten. </v><v n="15">Och när prästerna som bar arken kom fram till Jordan och satte fötterna i vattenbrynet — Jordan svämmar över sina bräddar under hela skördetiden — </v><v n="16">stannade vattnet uppströms i sitt lopp och reste sig som en mur långt borta, vid staden Adam nära Saretan; men nedströms mot Aravasjön, Döda havet, försvann allt vatten. Folket gick över mitt emot Jeriko. </v><v n="17">Prästerna som bar Herrens förbundsark stod stilla på den torra bottnen mitt i Jordan, medan israeliterna gick över torrskodda, ända tills allt folket hade kommit över floden.
</v></c><c n="4">
<v n="1">När allt folket hade gått över Jordan sade Herren till Josua: </v><v n="2">»Välj ut tolv män bland folket, en från varje stam, </v><v n="3">och befall dem: Hämta tolv stenar från det ställe i Jordan där prästerna står stilla, ta med dem över och lägg ner dem där ni slår läger för natten.«
</v><v n="4">Josua kallade till sig de tolv män han hade utsett bland israeliterna, en från varje stam, </v><v n="5">och sade till dem: »Gå framför Herrens, er Guds, ark mitt ut i Jordan, och lyft upp var sin sten på axeln, lika många som Israels stammar. </v><v n="6">Detta skall vara ett tecken bland er. När era barn en gång frågar: Vad betyder de här stenarna? </v><v n="7">skall ni svara: Jordans vatten hejdades i sitt lopp inför Herrens förbundsark. När den gick över Jordan hejdades vattnet i sitt lopp. De här stenarna skall vara ett minnesmärke för israeliterna för all framtid.«
</v><v n="8">Israeliterna gjorde som Josua hade befallt dem. De hämtade tolv stenar ur Jordan, lika många som Israels stammar, som Herren hade sagt till Josua, och tog med dem över floden till nattlägret och ställde dem där.
</v><v n="9">Josua reste tolv stenar mitt ute i Jordan på det ställe där prästerna som bar förbundsarken hade stått; stenarna finns där än i dag.
</v><v n="10">Prästerna som bar arken stod kvar mitt i Jordan tills allt var utfört som Herren hade befallt Josua att säga till folket, helt enligt Moses befallning till Josua. Folket skyndade sig över. </v><v n="11">När alla hade kommit över floden bars Herrens ark över, och prästerna tog täten framför folket. </v><v n="12">Rubeniterna, gaditerna och halva Manasses stam gick över, ordnade till strid, i spetsen för israeliterna, som Mose hade sagt till dem. </v><v n="13">Det var omkring 40 000 stridsrustade män som gick över floden inför Herren för att kämpa i öknen vid Jeriko. </v><v n="14">Den dagen gav Herren Josua storhet, så att israeliterna vördade honom, som de hade vördat Mose så länge han levde.
</v><v n="15">Herren sade till Josua: </v><v n="16">»Befall prästerna som bär arken med förbundstecknet att stiga upp ur Jordan.« </v><v n="17">Då befallde Josua prästerna: »Stig upp ur Jordan.« </v><v n="18">Knappt hade prästerna som bar Herrens förbundsark stigit upp ur Jordan och satt fötterna på torra marken, förrän Jordans vatten återvände och steg över sina bräddar som förut. </v><v n="19">Det var den tionde dagen i den första månaden som folket steg upp ur Jordan och slog läger i Gilgal, vid Jerikos östgräns.
</v><v n="20">De tolv stenarna som de tagit ur Jordan reste Josua i Gilgal, </v><v n="21">och han sade till israeliterna: »När era barn en gång frågar sina fäder: Vad betyder de här stenarna? </v><v n="22">skall ni förklara för dem: Israeliterna gick torrskodda över Jordan </v><v n="23">när Herren, er Gud, lät Jordans vatten torka bort inför er tills ni gått över, liksom han gjorde med Sävhavet, som han lät torka bort inför oss tills vi gått över. </v><v n="24">Det skedde för att alla jordens folk skall förstå att Herrens hand är stark och för att de alltid skall frukta Herren, er Gud.«
</v></c><c n="5">
<v n="1">När de amoreiska kungarna på andra sidan Jordan, den västra sidan, och de kanaaneiska kungarna vid havet fick höra hur Herren hade låtit Jordans vatten torka bort inför israeliterna tills de gått över floden, rann deras mod bort, och de kände sig maktlösa inför israeliterna.</v><v n="2">Nu sade Herren till Josua: »Gör dig flintknivar och omskär israeliterna på nytt, en andra gång.« </v><v n="3">Då gjorde Josua flintknivar och omskar israeliterna vid Förhudskullen. </v><v n="4">Skälet till att Josua omskar dem var att allt folk av mankön som dragit ut ur Egypten, alla vapenföra män, hade dött på vägen genom öknen, när de drog ut ur Egypten. </v><v n="5">Alla som drog ut var omskurna, men ingen av dem som fötts på vägen genom öknen, när de drog ut ur Egypten, hade blivit omskuren. </v><v n="6">I fyrtio år hade israeliterna vandrat i öknen, tills alla vapenföra män som dragit ut ur Egypten var döda. De lyssnade inte till Herren, och därför svor Herren att inte låta dem se det land han med ed lovat deras fäder att ge oss, ett land som flödar av mjölk och honung. </v><v n="7">Men sönerna, som Herren låtit komma i deras ställe, dem omskar nu Josua. De hade förhuden kvar eftersom man inte omskurit dem på vägen. </v><v n="8">När alla var omskurna höll de sig stilla i lägret tills de hämtat sig. </v><v n="9">Herren sade till Josua: »I dag har jag lyft av er vanäran från Egypten.« Därför fick platsen namnet Gilgal, och så heter den än i dag.
</v><v n="10">När nu israeliterna hade sitt läger i Gilgal firade de påsk i öknen vid Jeriko, på kvällen den fjortonde dagen i månaden. </v><v n="11">Dagen efter påsk åt de av vad landet gav, osyrat bröd och rostat korn, just den dagen. </v><v n="12">Och från den dag de åt av vad landet gav kom inte längre något manna. Israeliterna fick inget manna mer utan åt detta år av skörden i Kanaan.</v><v n="13">En gång vid Jeriko fick Josua se en man som stod framför honom med draget svärd. Josua gick fram till honom och frågade: »Hör du till oss eller till våra fiender?« </v><v n="14">Han svarade: »Nej, jag är anförare för Herrens här. Nu har jag kommit.« Då föll Josua ner med ansiktet mot marken och hälsade underdånigt. Han frågade: »Herre, vad har du att säga till din tjänare?« </v><v n="15">Anföraren för Herrens här svarade: »Ta av dig dina skor, du står på helig mark.« Josua gjorde så.
</v></c><c n="6">
<v n="1">Jeriko var slutet och stängt när israeliterna kom, ingen gick ut eller in. </v><v n="2">Men Herren sade till Josua: »Nu ger jag Jeriko och dess kung i ditt våld. </v><v n="3">Alla krigare skall tåga runt staden, de skall vandra ett varv. Sex dagar skall ni göra så. </v><v n="4">Sju präster skall bära sju vädurshorn framför arken. Den sjunde dagen skall ni tåga sju varv runt staden, och prästerna skall stöta i hornen. </v><v n="5">När vädurshornen ljuder, när ni hör hornstöten, skall folket höja ett väldigt härskri, och stadens murar skall störta samman, så att var och en kan gå rakt in.«
</v><v n="6">Josua, Nuns son, kallade till sig prästerna och sade: »Lyft upp förbundsarken. Sju präster skall bära sju vädurshorn framför Herrens ark.« </v><v n="7">Till folket sade han: »Tåga runt staden. Krigarna skall gå framför Herrens ark.«
</v><v n="8">När Josua hade talat till folket gick de sju prästerna som bar de sju vädurshornen framför Herren och stötte i hornen; Herrens förbundsark följde bakom dem. </v><v n="9">Krigarna gick framför prästerna som stötte i hornen, och eftertruppen följde bakom arken, och hela tiden stötte man i hornen. </v><v n="10">Josua hade befallt folket: »Höj inget härskri! Håll er tysta, inte ett ord! Först den dag då jag säger åt er att höja härskri skall ni göra det.« </v><v n="11">Så lät han Herrens ark bäras runt staden, ett varv. Därefter begav de sig till lägret och övernattade där.
</v><v n="12">Nästa morgon var Josua tidigt uppe. Prästerna lyfte upp Herrens ark, </v><v n="13">och de sju prästerna som bar de sju vädurshornen gick framför Herrens ark och stötte hela tiden i hornen. Krigarna gick framför dem, och eftertruppen följde bakom Herrens ark, och hela tiden stötte man i hornen. </v><v n="14">De tågade runt staden ett varv denna andra dag och återvände därefter till lägret. Så gjorde de sex dagar.
</v><v n="15">Den sjunde dagen var de uppe i gryningen och tågade på samma sätt runt staden, sju varv; endast den dagen tågade de sju varv runt staden. </v><v n="16">På sjunde varvet stötte prästerna i hornen. Josua sade till folket: »Höj härskri! Herren ger er staden. </v><v n="17">Staden och allt som finns i den skall vigas åt förintelse och tillhöra Herren. Bara Rachav, skökan, skall få leva, hon och de som är hos henne i huset, eftersom hon gömde männen som vi sände ut. </v><v n="18">Akta er för det som är vigt åt förintelse, så att ni inte frestas att ta av det. Då viger ni också Israels läger åt förintelse och drar olycka över Israel. </v><v n="19">Allt silver och guld och alla föremål av koppar och järn skall helgas åt Herren och föras till Herrens skattkammare.«
</v><v n="20">Nu höjde folket härskri, och man stötte i hornen. När folket hörde hornstöten höjde de ett väldigt härskri, och murarna störtade samman så att var och en kunde gå rakt in. Så intog de staden. </v><v n="21">Allt i staden, man och kvinna, ung och gammal, oxe, får och åsna, vigde de åt förintelse och högg ner. </v><v n="22">Till de två männen som spionerat i landet sade Josua: »Gå in i skökans hus och för ut henne själv och alla hennes anhöriga, så som ni lovat henne med ed.« </v><v n="23">De båda männen gick in och förde ut Rachav, hennes far och mor och bröder och alla hennes anhöriga. Hela hennes släkt fick slå sig ner utanför Israels läger. </v><v n="24">Staden och allt som fanns i den brändes; bara silvret och guldet och föremålen av koppar och järn lades i skattkammaren i Herrens hus. </v><v n="25">Men skökan Rachav och hennes familj och alla hennes anhöriga skonades av Josua. Hon fick slå sig ner bland israeliterna, där hennes ättlingar bor än i dag, eftersom hon hade gömt de män Josua sänt som spejare till Jeriko.
</v><v n="26">Josua förestavade nu denna ed: »Förbannad av Herren är den som tar sig för att bygga upp denna stad, Jeriko. Hans förstfödde son är priset om han lägger grunden, hans yngste om han reser porten.«
</v><v n="27">Herren var med Josua, och hans rykte spreds över hela landet.
</v></c><c n="7">
<v n="1">Men israeliterna förgrep sig på det som var vigt åt förintelse: Akan, son till Karmi, son till Savdi, son till Serach av Juda stam, tog av detta. Då vredgades Herren på israeliterna.
</v><v n="2">Från Jeriko sände Josua några män till Aj, nära Bet Aven, öster om Betel, med order att spionera på landet. Männen gav sig i väg till Aj och spionerade. </v><v n="3">Därefter återvände de och sade till Josua: »Hela hären behöver inte rycka ut. Ett par tre tusen man är nog för att ta Aj. Låt inte hela hären göra sig besvär, där bor så få.« </v><v n="4">Omkring 3 000 krigare begav sig då dit, men de fick ta till flykten för ajiterna, </v><v n="5">som dödade trettiosex av dem. Ajiterna förföljde dem från stadsporten ända till Stenbrotten och dödade dem på vägen ner dit. Då rann Israels mod bort som vatten.
</v><v n="6">Josua rev sönder sina kläder och föll ner med ansiktet mot marken inför Herrens ark och blev liggande så ända till kvällen, liksom Israels äldste. De strödde jord på huvudet, </v><v n="7">och Josua ropade: »Ack, Herre, min Gud, varför förde du detta folk över Jordan? För att ge oss i amoreernas våld? För att förgöra oss? Om vi ändå hade valt att stanna på andra sidan Jordan! </v><v n="8">Herre, vad kan jag säga, nu när Israel vänt ryggen till och flytt för sina fiender? </v><v n="9">När kanaaneerna och alla de andra som bor i landet får höra det angriper de oss från alla håll och utplånar vårt namn från jorden. Hur skall du då rädda ditt namns ära?«
</v><v n="10">Då sade Herren till Josua: »Stig upp! Varför ligger du där med ansiktet mot marken? </v><v n="11">Israeliterna har syndat och brutit det förbund som jag befallde dem att hålla. De tog av det som var vigt åt förintelse, de stal det och lade det i smyg bland sina ägodelar. </v><v n="12">Därför kan Israel inte hålla stånd mot sina fiender utan måste vända ryggen till och fly: israeliterna är vigda åt förintelse. Jag skall inte längre vara med er, om ni inte utplånar det som är vigt åt förintelse. </v><v n="13">Se nu till att folket renar sig. Säg: Gör er rena till i morgon. Ty så säger Herren, Israels Gud: Israel, du har hos dig sådant som är vigt åt förintelse. Ni kan inte hålla stånd mot era fiender förrän ni har gjort er av med det. </v><v n="14">I morgon bitti skall ni stiga fram, stam för stam. Den stam som Herren låter lotten falla på skall stiga fram, släkt för släkt. Den släkt som Herren låter lotten falla på skall stiga fram, familj för familj. Den familj som Herren låter lotten falla på skall stiga fram, man för man. </v><v n="15">Den lotten då faller på därför att han har det som är vigt åt förintelse, han skall brännas med allt han äger. Han har brutit Herrens förbund och begått ett nidingsdåd i Israel.«
</v><v n="16">Tidigt nästa morgon lät Josua Israel stiga fram, stam för stam, och lotten föll på Judas stam. </v><v n="17">Han lät Judas släkter stiga fram, och lotten föll på Serachs släkt. Han lät Serachs släkt stiga fram, familj för familj, och lotten föll på Savdi. </v><v n="18">Han lät hans familj stiga fram, man för man, och lotten föll på Akan, son till Karmi, son till Savdi, son till Serach av Juda stam. </v><v n="19">Josua sade till Akan: »Min son, ära Herren, Israels Gud, och bekänn inför honom. Tala om vad du har gjort, dölj ingenting för mig.« </v><v n="20">Akan svarade: »Ja, det är jag som har syndat mot Herren, Israels Gud. Detta har jag gjort: </v><v n="21">bland bytet fick jag se en fin babylonisk mantel, tvåhundra siklar silver och en guldtacka på femtio siklar. Jag blev frestad av det, så jag tog det. Nu ligger det nergrävt i mitt tält med silvret underst.« </v><v n="22">Josua skickade i väg några män, som skyndade bort till tältet. Och mycket riktigt, där låg allt nergrävt med silvret underst. </v><v n="23">De tog med alltsammans från tältet till Josua och israeliterna och lade ner det inför Herren.
</v><v n="24">Därefter tog Josua Akan, Serachs son, och silvret, manteln och guldtackan, hans söner och döttrar, hans oxar, åsnor och får, hans tält och allt han ägde, och han och de andra israeliterna förde alltsammans till Akordalen, Olycksdalen. </v><v n="25">Där sade Josua: »Du drog olycka över oss — i dag skall Herren dra olycka över dig.« Och hela Israel stenade Akan. De brände och stenade allt. </v><v n="26">Över Akan kastade de upp ett väldigt stenröse; det finns kvar än i dag. Då upphörde Herren att vredgas. Så fick platsen namnet Akordalen, och det heter den än i dag.
</v></c><c n="8">
<v n="1">Herren sade till Josua: »Var inte rädd, fäll inte modet! Ta med dig allt ditt krigsfolk och dra ut mot Aj. Jag ger Ajs kung, hans folk, hans stad och hans land i ditt våld. </v><v n="2">Med Aj och dess kung skall du göra som du gjorde med Jeriko och dess kung, men bytet och boskapen får ni behålla. Ordna ett bakhåll på andra sidan staden.«
</v><v n="3">Josua och allt krigsfolket bröt upp för att dra ut mot Aj. Han valde ut 30 000 tappra krigare och skickade i väg dem nattetid </v><v n="4">med denna order: »Lägg er i bakhåll på andra sidan staden, inte alltför långt ifrån, och håll er redo. </v><v n="5">Jag och allt folk som jag har med mig rycker fram mot staden. När de drar ut mot oss som förra gången flyr vi för dem, </v><v n="6">så att de följer efter oss tills vi lockat dem bort från staden. De tror ju att vi flyr för dem som förra gången. Medan vi flyr </v><v n="7">skall ni lämna bakhållet och inta staden. Herren, er Gud, ger den i ert våld. </v><v n="8">När ni erövrat staden, stick den då i brand. Gör som Herren sagt. Det är min order.« </v><v n="9">Han skickade i väg dem, och de lade sig i bakhåll mellan Betel och Aj, väster om Aj. Josua tillbringade natten i dalen.
</v><v n="10">Tidigt nästa morgon mönstrade Josua sin här och ryckte fram mot Aj med Israels äldste i spetsen för hären. </v><v n="11">När krigsfolket han hade med sig kommit nära staden slog de läger norr om Aj, med en dalgång mellan sig och staden. </v><v n="12">Josua lät omkring 5 000 man lägga sig i bakhåll väster om staden, mellan Betel och Aj. </v><v n="13">Hären fick gå i ställning, både huvudstyrkan norr om staden och den mindre truppen väster om den. Josua tillbringade natten i dalen. </v><v n="14">När Ajs kung fick se det drog han skyndsamt ut med allt sitt folk till en samlingsplats åt öknen till för att möta Israel i strid. Han visste inte att folk låg i bakhåll på andra sidan staden. </v><v n="15">Josua och israeliterna slog till reträtt och flydde ut mot öknen. </v><v n="16">Allt folket i Aj bådades upp för att förfölja dem. De förföljde Josua och lockades bort från staden. </v><v n="17">Inte en enda man blev kvar i Aj, alla följde efter israeliterna, och när de förföljde dem lämnade de staden öppen.
</v><v n="18">Då sade Herren till Josua: »Sträck ut sabeln i din hand mot Aj. Jag ger staden i ditt våld.« Josua sträckte ut sin sabel mot staden. </v><v n="19">Så snart han sträckte ut sin hand lämnade bakhållsstyrkan snabbt sitt gömställe och stormade fram mot staden, intog den och stack den genast i brand. </v><v n="20">När ajiterna vände sig om fick de se röken från staden stiga upp mot himlen, men de hade ingen möjlighet att fly åt något håll, ty hären som flytt ut mot öknen gjorde nu helt om mot förföljarna. </v><v n="21">När Josua och israeliterna såg att staden intagits av bakhållsstyrkan och att det steg upp rök därifrån, vände de om och angrep ajiterna. </v><v n="22">De andra gjorde då ett utfall från staden mot ajiterna, som hamnade mitt emellan, med israeliter både framför och bakom. De blev så grundligt slagna att ingen kom undan, ingen lyckades fly. </v><v n="23">Ajs kung togs levande och fördes till Josua.
</v><v n="24">När israeliterna hade dödat alla män från Aj på öppna fältet, i öknen dit de förföljt dem, och alla till sista man hade stupat för svärdet, då återvände de till Aj och högg ner dem som fanns där. </v><v n="25">Antalet dödade den dagen, män och kvinnor, var 12 000, hela befolkningen i Aj. </v><v n="26">Josua drog inte tillbaka sin hand med den utsträckta sabeln förrän alla som bodde i Aj vigts åt förintelse. </v><v n="27">Men boskapen och bytet från staden behöll israeliterna, så som Herren hade befallt Josua. </v><v n="28">Josua brände ner staden och gjorde den för alltid till en ruinhög; det är den än i dag. </v><v n="29">Kungen i Aj hängde han upp på en påle, där han fick hänga kvar till kvällen. Vid solnedgången befallde Josua att liket skulle tas ner. De slängde det utanför stadsporten och kastade upp ett väldigt stenröse över det; röset finns kvar än i dag.</v><v n="30">Nu byggde Josua ett altare åt Herren, Israels Gud, på Evalberget, </v><v n="31">så som Herrens tjänare Mose hade befallt israeliterna och så som det står skrivet i Moses lagbok, ett altare av ohuggna stenar som inte bearbetats med järn. Där offrade de brännoffer och gemenskapsoffer åt Herren. </v><v n="32">På dessa stenar gjorde Josua i israeliternas åsyn en avskrift av den lag som Mose skrivit. </v><v n="33">Hela Israel med äldste, förmän och domare stod på bägge sidor om arken inför de levitiska prästerna som bar Herrens förbundsark, allesammans, främlingar som infödda. Hälften stod vända mot Gerisimberget, hälften mot Evalberget, så som Mose, Herrens tjänare, en gång bestämt att det skulle vara när Israel välsignades. </v><v n="34">Därefter läste Josua upp alla lagens ord, välsignelser och förbannelser, alldeles så som det står skrivet i lagboken. </v><v n="35">Inte ett ord av det som Mose stadgat utelämnade Josua. Allt lästes upp för Israels församling samt för kvinnorna och barnen och de främlingar som följde dem.
</v></c><c n="9">
<v n="1">När alla kungarna väster om Jordan, i bergsbygden, i Låglandet och längs Medelhavets kust ända upp mot Libanon, hettiter, amoreer, kanaaneer, perisseer, hiveer och jevuseer, hörde vad som hade hänt, </v><v n="2">slöt de sig samman för att enade gå ut i krig mot Josua och Israel.
</v><v n="3">Men när folket i Givon hörde talas om vad Josua hade gjort med Jeriko och Aj, </v><v n="4">tillgrep de för sin del en list. De försåg sig med färdkost, lastade sina åsnor med gamla säckar och gamla spruckna och lappade vinläglar </v><v n="5">och satte på sig slitna, lagade sandaler och slitna kläder, och brödet de tog med sig var torrt och smuligt. </v><v n="6">Så begav de sig till Josua i lägret i Gilgal och sade till honom och israeliterna: »Vi kommer från ett land långt borta. Slut förbund med oss!« </v><v n="7">Israeliterna svarade hiveerna: »Ni kanske bor här i närheten. Hur skulle vi då kunna sluta förbund med er?« </v><v n="8">De sade till Josua: »Vi är dina tjänare.« — »Vilka är ni, och var kommer ni ifrån?« frågade han. </v><v n="9">De svarade: »Dina tjänare har kommit från ett land mycket långt borta, därför att ryktet om Herren, din Gud, har nått oss. Vi har hört berättas om honom, om allt han gjorde i Egypten </v><v n="10">och allt han gjorde med de två amoreiska kungarna på andra sidan Jordan, Sichon, Heshbons kung, och Og, Bashans kung i Ashtarot. </v><v n="11">Våra äldste och alla i vårt land sade till oss att ta med färdkost och söka upp er och säga: ’Vi är era tjänare. Slut förbund med oss!’ </v><v n="12">Här är vårt bröd. Det var nybakt när vi tog med det som färdkost hemifrån, den dag vi började vår resa hit, och se nu så torrt och smuligt det har blivit! </v><v n="13">Och här är läglarna som var nya när vi fyllde dem. Se så spruckna de är! Se på våra kläder och sandaler, de är utslitna, så långt har vi färdats!« </v><v n="14">Då tog ledarna emot av deras färdkost utan att rådfråga Herren. </v><v n="15">Josua slöt ett fredsförbund med dem och lovade att de skulle få leva. Ledarna för menigheten bekräftade det med ed.
</v><v n="16">Tre dagar efter det att förbundet slutits fick israeliterna veta att givoniterna var deras grannar och bodde alldeles i närheten. </v><v n="17">Då bröt de upp och kom på tredje dagen fram till deras städer, Givon, Kefira, Beerot och Kirjat-Jearim. </v><v n="18">Men israeliterna dödade dem inte, på grund av den ed som menighetens ledare hade svurit dem vid Herren, Israels Gud. Hela menigheten knotade mot ledarna, </v><v n="19">men de svarade: »Vi har svurit dem en ed vid Herren, Israels Gud, och nu kan vi inte röra dem. </v><v n="20">Så här gör vi: vi låter dem leva, så drabbar oss ingen vrede för eden vi svor dem. </v><v n="21">De får leva«, sade ledarna, »men de får hugga ved och bära vatten åt hela menigheten.« Och menigheten lydde sina ledare.
</v><v n="22">Josua kallade till sig givoniterna och sade: »Varför lurade ni oss? Ni sade att ni bodde mycket långt ifrån oss, och så bor ni här i närheten! </v><v n="23">Förbannade skall ni vara! Ingen av er skall slippa att tjäna som slav och hugga ved och bära vatten till min Guds hus.« </v><v n="24">De svarade honom: »Dina tjänare fick veta att Herren, din Gud, hade kungjort för sin tjänare Mose att han skulle ge hela landet åt er och förgöra alla invånarna där. Då fruktade vi för våra liv, det var därför vi gjorde som vi gjorde. </v><v n="25">Nu är vi i ditt våld. Gör med oss vad du finner rätt och riktigt.« </v><v n="26">Josua gjorde så med dem: han räddade dem från israeliterna, och de dödade dem inte. </v><v n="27">Men samma dag bestämde han att de skulle hugga ved och bära vatten åt menigheten och till Herrens altare, och så gör de än i dag, på den plats som Herren har utvalt.
</v></c><c n="10">
<v n="1">När Adoni-Sedek, kungen i Jerusalem, fick höra att Josua hade intagit Aj och vigt det åt förintelse — att han gjort med Aj och dess kung som han gjort med Jeriko och dess kung — och att folket i Givon hade slutit fred med israeliterna och bodde i närheten av dem, </v><v n="2">blev han mycket rädd, ty Givon var en stor stad, lika stor som någon av kungastäderna, större än Aj, och alla männen där var tappra kämpar. </v><v n="3">Adoni-Sedek, kungen i Jerusalem, skickade bud till Hoham, kungen i Hebron, till Piram, kungen i Jarmut, till Jafia, kungen i Lakish, och till Devir, kungen i Eglon: </v><v n="4">»Kom hit och hjälp mig, så skall vi besegra Givon, som har slutit fred med Josua och israeliterna.« </v><v n="5">De fem amoreiska kungarna, kungen i Jerusalem, kungen i Hebron, kungen i Jarmut, kungen i Lakish och kungen i Eglon, samlades med alla sina trupper, och de belägrade och anföll Givon. </v><v n="6">Men givoniterna skickade bud till Josua i lägret i Gilgal: »Lämna inte dina tjänare i sticket! Skynda hit till vår hjälp, rädda oss! Alla de amoreiska kungarna i bergsbygden har slutit sig samman mot oss.« </v><v n="7">Josua ryckte ut från Gilgal med allt sitt krigsfolk, alla sina tappra krigare.
</v><v n="8">Herren sade till Josua: »Var inte rädd för dem, jag ger dem i ditt våld. Ingen av dem skall kunna hålla stånd mot dig.« </v><v n="9">Josua överrumplade amoreerna efter att hela natten ha ryckt fram från Gilgal. </v><v n="10">Herren spred förvirring bland dem när israeliterna kom, och de led ett svårt nederlag vid Givon. Israeliterna förföljde dem mot branten vid Bet-Horon och fortsatte dödandet hela vägen fram till Aseka och Mackeda. </v><v n="11">När amoreerna under sin flykt för Israel hade kommit till sluttningen ner från Bet-Horon kastade Herren stora hagel över dem från himlen hela vägen fram till Aseka, så att de dog. De som dödades av hagelstenarna var fler än de som israeliterna dräpte med svärd. </v><v n="12">Den dagen, då Herren gav amoreerna i israeliternas våld, talade Josua till Herren. I israeliternas närvaro sade han:
Sol, stå stilla i Givon,
måne, i Ajalons dal.
</v><v n="13">Då stod solen stilla och månen stannade, tills han hämnats på fiendefolket.
Detta är nedtecknat i Den redliges bok. Solen stannade mitt på himlen hela dagen och väntade med att gå ner. </v><v n="14">Aldrig, varken förr eller senare, har Herren bönhört någon som den dagen. Ty Herren kämpade för Israel.
</v><v n="15">Josua och alla israeliterna återvände till lägret i Gilgal. </v><v n="16">Men de fem kungarna flydde och gömde sig i en grotta i Mackeda. </v><v n="17">När Josua fick veta att de fem kungarna höll sig gömda i grottan i Mackeda </v><v n="18">sade han: »Vältra stora stenar för öppningen och ställ några män på vakt. </v><v n="19">Men ni andra får inte stanna. Förfölj fienderna och hugg ner eftersläntrarna, låt dem inte ta sig in i sina städer. Herren, er Gud, har gett dem i ert våld.« </v><v n="20">Josua och israeliterna tillfogade dem ett mycket svårt nederlag och förgjorde dem i grund; bara några undkom och tog sig in i de befästa städerna. </v><v n="21">Hela hären återvände därefter välbehållen till Josua i lägret i Mackeda. Ingen vågade trotsa israeliterna.
</v><v n="22">Josua sade: »Öppna grottan och för ut de fem kungarna till mig.« </v><v n="23">De gjorde så, de förde ut de fem kungarna till honom från grottan, kungen i Jerusalem, kungen i Hebron, kungen i Jarmut, kungen i Lakish och kungen i Eglon. </v><v n="24">När kungarna förts ut till Josua kallade han till sig alla israeliter. Till anförarna för krigsfolket som följde honom sade han: »Gå fram och sätt foten på dessa kungars nackar.« Och de gick fram och satte foten på deras nackar. </v><v n="25">Josua sade: »Var inte rädda, fäll inte modet! Var tappra och starka! Så skall Herren göra med alla fiender ni kämpar mot.« </v><v n="26">Därefter slog Josua ihjäl de fem och hängde upp dem på fem pålar, där de fick hänga kvar till kvällen. </v><v n="27">Vid solnedgången befallde han att de skulle tas ner. Man slängde in dem i grottan där de hållit sig gömda. För öppningen lade man stora stenar, som finns där än i denna dag.</v><v n="28">Josua intog samma dag Mackeda, högg ner folket och kungen och vigde staden och allt levande i den åt förintelse. Han lät ingen komma undan. Med kungen i Mackeda gjorde han som han gjort med kungen i Jeriko.
</v><v n="29">Från Mackeda fortsatte Josua och israeliterna till Livna, som han anföll. </v><v n="30">Även Livna och dess kung gav Herren i Israels våld. Josua högg ner folket och allt levande i staden. Han lät ingen komma undan. Med kungen där gjorde han som han gjort med kungen i Jeriko.
</v><v n="31">Från Livna fortsatte Josua och israeliterna till Lakish, som han belägrade och anföll. </v><v n="32">Herren gav Lakish i Israels våld, och nästa dag intog Josua staden. Han högg ner folket och allt levande i staden, alldeles som han hade gjort i Livna. </v><v n="33">Då ryckte Horam, kungen i Geser, ut för att undsätta Lakish, men honom och hans här slog Josua så grundligt att ingen kom undan.
</v><v n="34">Från Lakish fortsatte Josua och israeliterna till Eglon, som de belägrade och anföll. </v><v n="35">De intog staden samma dag och högg ner folket. Josua vigde denna dag allt levande i staden åt förintelse, alldeles som han hade gjort i Lakish.
</v><v n="36">Från Eglon drog Josua och israeliterna vidare till Hebron, som de anföll. </v><v n="37">De intog staden och högg ner folket och kungen och allt levande där, liksom i alla underlydande städer. Josua lät ingen komma undan. Han gjorde som han hade gjort i Eglon: han vigde Hebron och allt levande där åt förintelse.
</v><v n="38">Därefter vände Josua och israeliterna tillbaka mot Devir, som han anföll. </v><v n="39">Han intog staden med dess kung och alla underlydande städer, högg ner folket och vigde allt levande åt förintelse. Josua lät ingen komma undan. Han gjorde med Devir och dess kung som han gjort med Hebron och med Livna och dess kung.
</v><v n="40">Josua erövrade hela landet, bergsbygden och Negev, Låglandet och branterna, och besegrade alla dess kungar. Han lät ingen komma undan. Han vigde allt levande åt förintelse, så som Herren, Israels Gud, hade befallt. </v><v n="41">Josua erövrade landet från Kadesh Barnea till Gaza samt hela Goshenområdet fram till Givon. </v><v n="42">Alla dessa kungar och länder underkuvade han på en enda gång. Ty Herren, Israels Gud, kämpade för Israel.
</v><v n="43">Josua och israeliterna återvände sedan till lägret i Gilgal.
</v></c><c n="11">
<v n="1">När Javin, kungen i Hasor, fick höra detta skickade han bud till Jovav, kungen i Madon, till kungen i Shimron och kungen i Akshaf, </v><v n="2">till kungarna i bergsbygden i norr, i ökentrakterna söder om Kinneret, i Låglandet och i Dors uppland i väster, </v><v n="3">till kanaaneerna i öster och i väster, till amoreerna, hettiterna, perisseerna och jevuseerna i bergsbygden och till hiveerna vid foten av Hermon i trakten kring Mispa. </v><v n="4">De ryckte ut med alla sina trupper, en väldig här, talrik som sanden på havets strand, och med en väldig mängd hästar och vagnar. </v><v n="5">Alla dessa kungar tågade gemensamt till Meroms vatten och slog läger där för att strida mot Israel.
</v><v n="6">Herren sade till Josua: »Var inte rädd för dem! I morgon vid den här tiden låter jag dem alla ligga dräpta av israeliterna. Du skall skära av hälsenorna på deras hästar och bränna upp deras vagnar.« </v><v n="7">Josua och hans krigsfolk överrumplade dem vid Meroms vatten och gick till anfall. </v><v n="8">Herren gav dem i israeliternas våld, och de slog dem och förföljde dem ända till det stora Sidon, till Misrefot Majim och till Mispadalen i öster. De slog dem så grundligt att ingen kom undan. </v><v n="9">Och Josua gjorde som Herren hade sagt: han skar av hälsenorna på deras hästar och brände upp deras vagnar.
</v><v n="10">Josua vände nu tillbaka, intog Hasor och högg ner dess kung; Hasor var en gång det främsta av alla dessa kungadömen. </v><v n="11">Allt levande i staden vigdes åt förintelse och höggs ner, ingen lämnades vid liv. Hasor brände han ner. </v><v n="12">Alla dessa kungastäder och deras kungar underkuvades av Josua, och han vigde dem åt förintelse och högg ner alla, så som Mose, Herrens tjänare, hade befallt. </v><v n="13">Men ingen av städerna på kullarna brändes ner av israeliterna, utom Hasor, som Josua brände ner. </v><v n="14">Allt byte i dessa städer och all boskap behöll israeliterna. Människorna högg de ner tills de utrotat alla. De lät ingen förbli vid liv.
</v><v n="15">De befallningar som Herren hade gett sin tjänare Mose, dem hade Mose gett Josua, och dem lydde Josua. Han försummade inte något av det som Herren hade befallt Mose.</v><v n="16">Allt detta land intog Josua: bergsbygden och hela Negev, hela Goshenområdet, Låglandet och Jordandalen, Israels bergsbygd och lågland, </v><v n="17">från Halakberget, som sträcker sig upp till Seir, ända till Baal-Gad på Libanonslätten vid foten av Hermonberget. Alla kungarna där tillfångatog han och slog ihjäl. </v><v n="18">Länge förde Josua krig mot dessa kungar. </v><v n="19">Ingen stad slöt fred med israeliterna utom hiveerna i Givon, alla togs med vapen. </v><v n="20">Det var Herren som förhärdade dem och fick dem att strida mot Israel, för att de skulle vigas åt förintelse utan förskoning och utplånas så som Herren hade befallt Mose.
</v><v n="21">Det var då Josua utrotade anakiterna i bergsbygden, i Hebron, Devir och Anav och i hela Judas och hela Israels bergsbygd, och vigde dem och deras städer åt förintelse. </v><v n="22">Inga anakiter lämnades kvar i israeliternas land, bara i Gaza, Gat och Ashdod blev några kvar.
</v><v n="23">Josua intog alltså hela landet, alldeles så som Herren hade sagt till Mose. Han gav det som egendom åt Israel, fördelat på stammarna. Nu hade landet ro och slapp krig.
</v></c><c n="12">
<v n="1">Detta är de kungar i landet som israeliterna besegrade och vilkas länder de tog i besittning på andra sidan Jordan, den östra sidan, från Arnons floddal till Hermonberget, hela östra Jordandalen: </v><v n="2">den amoreiske kungen Sichon, som hade sitt säte i Heshbon och härskade från Aroer vid randen av Arnons floddal, med gränsen mitt i dalen, och över halva Gilead fram till Jabboks floddal, som är gräns mot Ammon, </v><v n="3">samt över Jordandalen mellan östsidan av Gennesaretsjön och östsidan av Aravasjön, Döda havet, åt Bet Hajshimot till och söderut till trakten nedanför Pisgas branter, </v><v n="4">och vidare Og, kungen av Bashan, en av dem som var kvar av refaeerna; han hade sitt säte i Ashtarot och Edrei </v><v n="5">och härskade över Hermon, Salka och hela Bashan fram till geshureernas och maakateernas område och över halva Gilead fram till det område som tillhörde Sichon, kungen i Heshbon. </v><v n="6">Det var Mose, Herrens tjänare, och israeliterna som besegrade dem, och Mose, Herrens tjänare, gav landet som egendom åt rubeniterna, gaditerna och halva Manasses stam.
</v><v n="7">Detta är de kungar i landet som Josua och israeliterna besegrade på andra sidan Jordan, den västra sidan, från Baal-Gad på Libanonslätten till Halakberget, som sträcker sig upp till Seir, och vilkas länder Josua fördelade som egendom åt Israels stammar, </v><v n="8">i bergsbygden, i Låglandet, i Jordandalen, på branterna, i öknen och i Negev — hettiternas, amoreernas, kanaaneernas, perisseernas, hiveernas och jevuseernas land: </v><v n="9">kungen i Jeriko, kungen i Aj nära Betel, </v><v n="10">kungen i Jerusalem, kungen i Hebron, </v><v n="11">kungen i Jarmut, kungen i Lakish, </v><v n="12">kungen i Eglon, kungen i Geser, </v><v n="13">kungen i Devir, kungen i Geder, </v><v n="14">kungen i Horma, kungen i Arad, </v><v n="15">kungen i Livna, kungen i Adullam, </v><v n="16">kungen i Mackeda, kungen i Betel, </v><v n="17">kungen i Tappuach, kungen i Hefer, </v><v n="18">kungen i Afek vid Sharon, </v><v n="19">kungen i Madon, kungen i Hasor, </v><v n="20">kungen i Shimron, kungen i Meron, kungen i Akshaf, </v><v n="21">kungen i Tanak, kungen i Megiddo, </v><v n="22">kungen i Kedesh, kungen i Jokneam vid Karmel, </v><v n="23">kungen i Dor vid Dors uppland, kungen i Gojim i Galileen </v><v n="24">och kungen i Tirsa. Allt som allt trettioen kungar.
</v></c><c n="13">
<v n="1">Josua var nu mycket gammal. Herren sade till honom: »Du är en gammal man, men av landet återstår mycket att ta i besittning. </v><v n="2">Detta är vad som återstår: filisteernas alla områden och allt geshureiskt land </v><v n="3">från Shichor öster om Egypten fram till Ekrons gräns i norr — det räknas som kanaaneiskt land — med filisteernas fem hövdingadömen Gaza, Ashdod, Ashkelon, Gat och Ekron samt avveernas land </v><v n="4">i söder, och allt kanaaneiskt land från Meara, som tillhör sidonierna, fram till Afek, till amoreernas område, </v><v n="5">och därtill gevaleernas land och hela Libanonberget i öster från Baal-Gad vid foten av Hermon till Levo-Hamat. </v><v n="6">Alla som bor i bergsbygden, från Libanon till Misrefot Majim, alla sidonier, skall jag själv driva undan för israeliterna, men du skall utskifta området som egendom åt Israel, så som jag har befallt dig.
</v><v n="7">Detta land skall du fördela som egendom åt de nio och en halv stammarna.« Halva Manasses stam </v><v n="8">liksom rubeniterna och gaditerna hade redan tagit sin egendom i besittning, den som Mose gett dem på andra sidan Jordan, den östra sidan, så som Herrens tjänare Mose hade bestämt: </v><v n="9">landet från Aroer vid randen av Arnons floddal och från staden nere i dalen med hela högslätten från Medeva till Divon, </v><v n="10">och alla städer som lytt under den amoreiske kungen Sichon, som regerade i Heshbon, fram till gränsen mot Ammon, </v><v n="11">och därtill Gilead, geshureernas och maakateernas område, hela Hermon och hela Bashan fram till Salka, </v><v n="12">hela det rike som tillhört Og av Bashan; han regerade i Ashtarot och Edrei och var en av dem som var kvar av refaeerna, som Mose hade besegrat och drivit bort. </v><v n="13">Men israeliterna drev inte bort geshureerna och maakateerna, och än i dag bor det geshureer och maakateer bland israeliterna.
</v><v n="14">Det var bara Levis stam som inte fick någon egendom. Herren, Israels Gud, är deras egendom, så som han har lovat dem.
</v><v n="15">Rubeniternas stam tilldelades land av Mose, släkt för släkt. </v><v n="16">De fick området från Aroer vid randen av Arnons floddal och från staden nere i dalen med hela högslätten fram till Medeva, </v><v n="17">Heshbon med underlydande städer på högslätten, Divon, Bamot Baal, Bet Baal Meon, </v><v n="18">Jahas, Kedemot, Mefaat, </v><v n="19">Kirjatajim, Sivma, Seret Hashachar på berget i dalen, </v><v n="20">Bet Pegor, Pisgas branter, Bet Hajshimot </v><v n="21">och alla de andra städerna på högslätten, hela det rike som tillhört den amoreiske kungen Sichon, som regerade i Heshbon. Mose besegrade honom jämte de midjanitiska furstarna Evi, Rekem, Sur, Hur och Reva, Sichons hövdingar som bodde i landet. </v><v n="22">Förutom alla andra som de dräpte högg israeliterna också ner spåmannen Bileam, Beors son. </v><v n="23">Jordan utgjorde gräns för rubeniterna. Detta var rubeniternas egendom, släkt för släkt, med städer och omgivande orter.
</v><v n="24">Gads stam, gaditerna, tilldelades land av Mose, släkt för släkt. </v><v n="25">De fick området med Jaser och alla städerna i Gilead och hälften av ammoniternas land fram till Aroer nära Rabba, </v><v n="26">området från Heshbon till Ramat Hammispa och Betonim och från Machanajim till Lo Devars område </v><v n="27">samt i dalen Bet Haram, Bet Nimra, Suckot och Safon, resten av det rike som tillhört Sichon, kungen i Heshbon. Jordan utgjorde gräns upp till änden av Gennesaretsjön på flodens östra sida. </v><v n="28">Detta var gaditernas egendom, släkt för släkt, med städer och omgivande orter.
</v><v n="29">Halva Manasses stam tilldelades land av Mose, släkt för släkt. </v><v n="30">Deras område sträckte sig från Machanajim och omfattade hela Bashan, hela det rike som tillhört Og, kungen av Bashan, och alla Jairs byar i Bashan, sextio städer, </v><v n="31">därtill halva Gilead med Ashtarot och Edrei, Ogs kungastäder i Bashan. Det gavs åt ättlingarna till Makir, Manasses son, åt ena hälften av makiriterna, släkt för släkt. </v><v n="32">Detta var den egendom som Mose fördelade på Moabs hedar på andra sidan Jordan, mitt emot Jeriko, på östra sidan.
</v><v n="33">Men åt Levis stam gav Mose ingen egendom. Herren, Israels Gud, är deras egendom, så som han har lovat dem.
</v></c><c n="14">
<v n="1">Detta är de områden som israeliterna fick som egendom i Kanaan och som prästen Elasar och Josua, Nuns son, och stammarnas familjeöverhuvuden tilldelade dem. </v><v n="2">Genom lottning fördelade de områdena som egendom åt nio stammar och en halv stam, så som Herren hade befallt genom Mose. </v><v n="3">Två stammar och en halv stam hade redan fått områden av Mose på andra sidan Jordan; åt leviterna gav han inget område som åt de andra. </v><v n="4">Josefs ättlingar utgjorde nämligen två stammar, Manasse och Efraim, och leviterna fick ingen del av landet men städer att bo i och betesmarker för den boskap de ägde. </v><v n="5">När israeliterna fördelade landet gjorde de alltså som Herren hade befallt Mose.
</v><v n="6">Judas stam vände sig till Josua i Gilgal, och kenissén Kalev, Jefunnes son, sade till honom: »Du vet ju vad Herren sade till gudsmannen Mose i Kadesh Barnea angående mig och dig. </v><v n="7">Jag var fyrtio år när Mose, Herrens tjänare, sände ut mig från Kadesh Barnea för att spionera i landet, och jag berättade ärligt vad jag sett. </v><v n="8">Mina bröder som hade varit med gjorde folket modlöst, jag däremot var Herren, min Gud, trogen. </v><v n="9">Den dagen svor Mose denna ed: Den mark din fot har trampat skall för all framtid vara din och dina ättlingars egendom, ty du har varit Herren, min Gud, trogen. — </v><v n="10">Och se, Herren har låtit mig leva, som han lovade. Det är fyrtiofem år sedan Herren gav Mose det löftet, medan Israel vandrade i öknen, och nu är jag åttiofem. </v><v n="11">Än i dag är jag lika stark som den dagen Mose sände ut mig, krigarlivet klarar jag lika bra nu som då. </v><v n="12">Så ge mig nu denna bergsbygd som Herren lovade mig då. Du hörde själv den gången att där finns anakiter och stora, befästa städer. Kanske är Herren med mig, så att jag kan driva bort dem, som han lovade.«
</v><v n="13">Då välsignade Josua Kalev, Jefunnes son, och gav honom Hebron som egendom. </v><v n="14">Och eftersom kenissén Kalev, Jefunnes son, varit Herren, Israels Gud, trogen, är Hebron hans egendom än i dag. </v><v n="15">Hebron hette tidigare Kirjat Arba; Arba var den störste bland anakiterna.
Nu hade landet ro och slapp krig.
</v></c><c n="15">
<v n="1">Judas stam fick på sin lott, släkt för släkt, området fram till Edoms gräns vid Sinöknen längst i söder. </v><v n="2">Deras sydgräns börjar vid änden av Döda havet, vid viken längst i söder, </v><v n="3">och går söder om Akrabbimbranten och förbi Sin, fortsätter uppåt söder om Kadesh Barnea förbi Hesron upp till Addar, böjer av mot Karka, </v><v n="4">går förbi Asmon och sedan till Egyptens gränsflod och löper fram till havet. Detta är deras sydgräns.
</v><v n="5">Östgränsen utgörs av Döda havet upp till Jordans utlopp. På norra sidan går gränsen från den vik av havet där Jordan har sitt utlopp, </v><v n="6">fortsätter upp till Bet-Hogla, går vidare norr om Bet Haarava och upp till Bohans, Rubens sons, sten. </v><v n="7">Från Akordalen fortsätter den upp till Devir, svänger av norrut mot Gelilot, som ligger mitt emot Adummimbranten söder om bäckravinen, går vidare till Shemeshkällan och löper fram till Rogelkällan. </v><v n="8">Gränsen fortsätter sedan upp genom Ben-Hinnoms dal söder om jevuseernas bergssluttning, dvs. Jerusalem, och upp till toppen av det berg som ligger väster om Hinnoms dal vid Refaimdalens norra ände. </v><v n="9">Från bergets topp går gränsen i en båge fram till Neftoachkällan, går därifrån till Ijim i Efrons bergsbygd och sedan i en båge till Baala, dvs. Kirjat-Jearim. </v><v n="10">Från Baala böjer den av åt väster mot Seirs berg, går vidare längs Jearimbergets norrsluttning, dvs. Kesalon, och fortsätter ner till Bet-Shemesh och förbi Timna. </v><v n="11">Den går sedan till Ekrons bergssluttning i norr och i en båge fram till Shickeron, går förbi Baalaberget fram till Javneel och löper fram till havet. </v><v n="12">Västgränsen utgörs av Medelhavet. Detta är gränserna runt Judas släkters område.
</v><v n="13">Åt Kalev, Jefunnes son, gav Josua, som Herren hade befallt, en andel bland judeerna, nämligen Kirjat Arba, dvs. Hebron; Arba var anakiternas stamfar. </v><v n="14">Kalev drev bort de tre anakiterna därifrån, Sheshaj, Achiman och Talmaj, Anaks ättlingar. </v><v n="15">Därefter drog han ut mot invånarna i Devir; Devir hette tidigare Kirjat-Sefer. </v><v n="16">Kalev sade: »Den som anfaller och intar Kirjat-Sefer skall få min dotter Aksa till hustru.« </v><v n="17">Otniel, son till Kalevs bror Kenas, intog staden, och Kalev gav honom sin dotter Aksa till hustru. </v><v n="18">När hon kom dit övertalade hon honom att be fadern om mark. Hon steg av sin åsna, och Kalev frågade vad hon ville. </v><v n="19">»Ge mig en gåva«, svarade hon. »Du har skänkt mig Negevöknen, skänk mig nu källor med vatten.« Han gav henne då Övre och Nedre källorna.
</v><v n="20">Detta är den egendom som tillföll Judas stam, släkt för släkt. </v><v n="21">Här följer städerna i Judas stams ytterområde, mot gränsen till Edom i Negev: Kavseel, Eder, Jagur, </v><v n="22">Kina, Dimona, Adada, </v><v n="23">Kedesh, Hasar Jitnan, </v><v n="24">Sif, Telem, Bealot, </v><v n="25">Hasor Hadatta, Keriot Hesron, dvs. Hasor, </v><v n="26">Amam, Shema, Molada, </v><v n="27">Hasar Gadda, Heshmon, Bet Pelet, </v><v n="28">Hasar Shual, Beer Sheva med kringliggande byar, </v><v n="29">Baala, Ijim, Esem, </v><v n="30">Eltolad, Kesil, Horma, </v><v n="31">Siklag, Madmanna, Sansanna, </v><v n="32">Levaot, Shilchim, Ajin och Rimmon, sammanlagt tjugonio städer med omgivande orter.
</v><v n="33">I Låglandet: Eshtaol, Sora, Ashna, </v><v n="34">Sanoach, En-Gannim, Tappuach, Enam, </v><v n="35">Jarmut, Adullam, Soko, Aseka, </v><v n="36">Shaarajim, Aditajim, Gedera och Gederotajim, fjorton städer med omgivande orter, </v><v n="37">Senan, Hadasha, Migdal-Gad, </v><v n="38">Dilan, Mispa, Jokteel, </v><v n="39">Lakish, Boskat, Eglon, </v><v n="40">Kabbon, Lachmas, Kitlish, </v><v n="41">Gederot, Bet-Dagon, Naama och Mackeda, sexton städer med omgivande orter, </v><v n="42">Livna, Eter, Ashan, </v><v n="43">Jefta, Ashna, Nesiv, </v><v n="44">Keila, Aksiv och Maresha, nio städer med omgivande orter, </v><v n="45">Ekron med kringliggande byar och orter, </v><v n="46">från Ekron och västerut alla städer med omgivande orter nära Ashdod, </v><v n="47">Ashdod med kringliggande byar och orter och Gaza med kringliggande byar och orter fram till Egyptens gränsflod och Medelhavet.
</v><v n="48">I bergsbygden: Shamir, Jattir, Soko, </v><v n="49">Danna, Kirjat-Sanna, dvs. Devir, </v><v n="50">Anav, Eshtemoa, Anim, </v><v n="51">Goshen, Holon och Gilo, elva städer med omgivande orter, </v><v n="52">Arav, Duma, Eshan, </v><v n="53">Janum, Bet-Tappuach, Afeka, </v><v n="54">Humta, Kirjat Arba, dvs. Hebron, och Sior, nio städer med omgivande orter, </v><v n="55">Maon, Karmel, Sif, Jutta, </v><v n="56">Jisreel, Jokdeam, Sanoach, </v><v n="57">Kain, Giva och Timna, tio städer med omgivande orter, </v><v n="58">Halchul, Bet-Sur, Gedor, </v><v n="59">Maarat, Bet-Anot och Eltekon, sex städer med omgivande orter, Tekoa, Efrata, dvs. Betlehem, Pegor, Etam, Kulon, Tatam, Shoresh, Kerem, Gallim, Beter och Manocho, elva städer med omgivande orter, </v><v n="60">Kirjat-Baal, dvs. Kirjat-Jearim, och Rabba, två städer med omgivande orter.
</v><v n="61">I öknen: Bet Haarava, Middin, Sekaka, </v><v n="62">Nivshan, Ir-Hammelach och En-Gedi, sex städer med omgivande orter.
</v><v n="63">Men jevuseerna, som bodde i Jerusalem, kunde Judas stam inte driva bort, och än i dag bor det jevuseer bland judeerna i Jerusalem.
</v></c><c n="16">
<v n="1">Josefs ättlingar fick på sin lott området från Jordan vid Jeriko öster om Jerikos vatten i öknen. Från Jeriko går gränsen upp genom bergsbygden till Betel. </v><v n="2">Från Betel går den till Lus och vidare till arkeernas område, till Atarot, </v><v n="3">fortsätter ner åt väster till jafleteernas område och fram till Nedre Bet-Horons område och Geser och löper fram till havet.
</v><v n="4">Josefs ättlingar, Manasse och Efraim, fick sin egendom. </v><v n="5">De efraimitiska släkternas område blev detta: gränsen för deras egendom går från Atrot Addar i öster till Övre Bet-Horon </v><v n="6">och därifrån ut till havet. Från Mikmetat i norr böjer den av åt öster mot Taanat Shilo, går vidare österut till Janoach, </v><v n="7">fortsätter ner från Janoach till Atarot och Naara, går fram till Jeriko och sedan till Jordan. </v><v n="8">Från Tappuach går gränsen västerut till Kanabäcken och löper sedan fram till havet. Detta är den egendom som tillföll efraimiternas stam och deras släkter. </v><v n="9">Därtill kom alla städer med omgivande orter som avskildes åt efraimiterna inne på manassiternas område. </v><v n="10">Men efraimiterna drev inte bort kanaaneerna som bodde i Geser, och än i dag bor det kanaaneer bland efraimiterna, fast de måste göra tvångsarbeten.
</v></c><c n="17">
<v n="1">Manasses stam fick sin lott: Manasse var Josefs förstfödde. Makir, Manasses förstfödde, Gileads far, som var krigare, fick Gilead och Bashan. </v><v n="2">Också övriga manassiter, Aviesers, Heleks, Asriels, Shekems, Hefers och Shemidas ättlingar, fick släkt för släkt sin lott. Detta var de manliga ättlingarna till Manasse, Josefs son, släkt för släkt.
</v><v n="3">Men Selofchad, son till Hefer, son till Gilead, son till Makir, son till Manasse, hade inga söner utan bara döttrar. Hans döttrar hette Machla, Noa, Hogla, Milka och Tirsa. </v><v n="4">De trädde fram inför prästen Elasar, inför Josua, Nuns son, och inför ledarna och sade: »Herren befallde Mose att ge egendom åt oss liksom åt våra manliga släktingar.« Då gav man egendom åt dem liksom åt deras fars manliga släktingar, så som Herren hade befallt. </v><v n="5">Åt Manasse utskiftades tio andelar, förutom Gilead och Bashan på andra sidan Jordan. </v><v n="6">Ty Manasses döttrar tilldelades egendom liksom hans söner, och de övriga manassiterna fick Gilead.
</v><v n="7">Manasses gräns går från Ashers område till Mikmetat mitt emot Shekem och därifrån söderut till Jashuv vid Tappuachkällan. </v><v n="8">Manasse fick landet kring Tappuach, medan själva Tappuach vid Manasses gräns tillföll efraimiterna. </v><v n="9">Gränsen fortsätter ner till Kanabäcken. Söder om bäcken ligger städer som hör till Efraim bland de manassitiska städerna. Manasses gräns går norr om bäcken och löper fram till havet. </v><v n="10">Området söderut tillhör Efraim, området norrut tillhör Manasse och har havet som gräns. I norr gränsar de till Asher och i öster till Isaskar. </v><v n="11">På Isaskars och Ashers områden fick Manasse Bet-Shean med lydstäder, Jivleam med lydstäder, invånarna i Dor med lydstäder, i En-Dor med lydstäder, i Tanak med lydstäder och i Megiddo med lydstäder. </v><v n="12">Men manassiterna kunde inte driva bort folket i dessa städer, och kanaaneerna lyckades hålla sig kvar i den delen av landet. </v><v n="13">När israeliterna blev starkare måste kanaaneerna utföra tvångsarbeten. Men de drevs inte bort.
</v><v n="14">Josefs ättlingar vände sig till Josua och sade: »Varför har du gett oss bara en lott och en andel som egendom? Vi är ett talrikt folk, Herren har ju välsignat oss hitintills.« </v><v n="15">Josua svarade dem: »Om ni är ett så talrikt folk, dra då upp i skogen och röj ny mark åt er där, i perisseernas och refaeernas land, eftersom Efraims bergsbygd inte är stor nog åt er.« </v><v n="16">Josefs ättlingar sade: »I bergsbygden ryms vi inte, och alla kanaaneerna på slättlandet har järnbeslagna stridsvagnar, både de i Bet-Shean med lydstäder och de på Jisreelslätten.« </v><v n="17">Då svarade Josua Josefs stammar, Efraim och Manasse: »Ni är ett talrikt och mäktigt folk, ni får inte bara en lott. </v><v n="18">Ni får ännu ett bergsområde. Där växer skog, men röj den, så blir området ert så långt det sträcker sig. Kanaaneerna skall ni driva bort, fast de har järnbeslagna stridsvagnar och fast de är starka.«
</v></c><c n="18">
<v n="1">Israeliternas hela menighet samlades i Shilo, där de reste uppenbarelsetältet. De hade nu lagt landet under sig, </v><v n="2">men sju av israeliternas stammar hade ännu inte tilldelats sin egendom. </v><v n="3">Josua sade till israeliterna: »Hur länge tänker ni vänta med att ta i besittning det land som Herren, era fäders Gud, har gett er? </v><v n="4">Välj tre män från varje stam, som jag kan sända ut. De skall vandra genom landet och beskriva lämpliga stamområden och sedan komma till mig. </v><v n="5">De skall dela upp landet i sju delar. Juda skall bli kvar på sitt område i söder, och Josefs stammar skall bli kvar på sitt område i norr. </v><v n="6">Ni skall göra en beskrivning av landets sju delar och komma hit till mig med den, så skall jag kasta lott åt er här inför Herren, vår Gud. </v><v n="7">Leviterna får ingen andel som ni andra, Herrens prästämbete är deras egendom. Och Gad och Ruben och halva Manasses stam har redan fått sin egendom på andra sidan Jordan, den östra sidan, den egendom som Mose, Herrens tjänare, gav dem.« </v><v n="8">Innan männen gav sig i väg fick de befallning av Josua att göra en beskrivning av landet. »Vandra genom landet«, sade han, »gör en beskrivning av det, och kom sedan tillbaka till mig, så skall jag kasta lott åt er här inför Herren i Shilo.« </v><v n="9">Männen gav sig av och genomkorsade landet och beskrev de sju delarna i ett dokument, stad för stad. Sedan kom de till Josua i lägret i Shilo. </v><v n="10">Josua kastade lott åt israeliterna inför Herren i Shilo och fördelade landet åt dem, så att varje stam fick sin del.
</v><v n="11">Lotten föll först på benjaminiternas stam, släkt för släkt. Det område lotten gav dem ligger mellan judeerna och Josefs stammar. </v><v n="12">På nordsidan börjar deras gräns vid Jordan, fortsätter upp till bergssluttningen norr om Jeriko och västerut upp genom bergsbygden och löper ut i öknen vid Bet Aven. </v><v n="13">Därifrån går den vidare till Lus, till sydsluttningen vid Lus, dvs. Betel, och fortsätter ner till Atrot Addar vid berget söder om Nedre Bet-Horon. </v><v n="14">Gränsen går sedan i en båge, böjer på västsidan av söderut från berget söder om Bet-Horon och löper ut vid den judeiska staden Kirjat-Baal, dvs. Kirjat-Jearim. Detta är västsidan. </v><v n="15">På sydsidan börjar gränsen i utkanten av Kirjat-Jearim och går till Ijim och vidare till Neftoachkällan, </v><v n="16">fortsätter ner till foten av det berg som ligger vid Ben-Hinnoms dal norr om Refaimdalen, går vidare ner genom Hinnoms dal söder om jevuseernas bergssluttning och ner till Rogelkällan. </v><v n="17">Gränsen går därifrån i en båge norrut till Shemeshkällan och bort till Gelilot, som ligger mitt emot Adummimbranten, och fortsätter ner till Bohans, Rubens sons, sten. </v><v n="18">Sedan går den vidare till bergssluttningen norr om Bet Haarava och fortsätter ner i Jordandalen </v><v n="19">och vidare till bergssluttningen norr om Bet-Hogla och löper ut i Döda havets norra vik, vid Jordans södra ände. Detta är sydgränsen. </v><v n="20">På östsidan avgränsas området av Jordan. Detta är de benjaminitiska släkternas egendom och gränserna runt den.
</v><v n="21">Städerna som tillföll benjaminiternas stam, släkt för släkt, var: Jeriko, Bet-Hogla, Emek Kesis, </v><v n="22">Bet Haarava, Semarajim, Betel, </v><v n="23">Avvim, Para, Ofra, </v><v n="24">Kefar Haammoni, Ofni och Geva, tolv städer med omgivande orter, </v><v n="25">Givon, Rama, Beerot, </v><v n="26">Mispa, Kefira, Mosa, </v><v n="27">Rekem, Jirpeel, Tarala, </v><v n="28">Sela, Elef, Jevus, dvs. Jerusalem, Giva och Kirjat-Jearim, fjorton städer med omgivande orter. Detta är benjaminiternas egendom, släkt för släkt.
</v></c><c n="19">
<v n="1">Den andra lotten föll på Simon, på simoniternas stam, släkt för släkt. Deras område låg inne på judeernas område. </v><v n="2">Som sin egendom fick de Beer Sheva, Shema, Molada, </v><v n="3">Hasar Shual, Bala, Esem, </v><v n="4">Eltolad, Betul, Horma, </v><v n="5">Siklag, Bet-Hammarkavot, Hasar Susa, </v><v n="6">Bet Levaot och Sharuchen, tretton städer med omgivande orter, </v><v n="7">samt Ajin, Rimmon, Eter och Ashan, fyra städer med omgivande orter. </v><v n="8">Därtill kom alla byar runt om dessa städer fram till Baalat Beer, Ramot i Negev. Detta är den egendom som tillföll simoniternas stam, släkt för släkt. </v><v n="9">Simoniterna fick sin egendom från judeernas andel, ty judeernas del var för stor för dem. Därför tilldelades simoniterna sin egendom inne på deras område.
</v><v n="10">Den tredje lotten föll på sebuloniterna, släkt för släkt. Det område de fick som sin egendom sträckte sig fram till Sarid. </v><v n="11">Deras gräns går därifrån västerut upp till Marala och sedan fram till Dabbeshet och bäcken vid Jokneam. </v><v n="12">Åt andra hållet går den från Sarid österut mot Kislot Tabors område och fortsätter till Daverat och upp till Jafia. </v><v n="13">Därifrån går den vidare österut till Gat Hefer och Et Kasin, fortsätter till Rimmon och går i en båge till Nea. </v><v n="14">Gränsen böjer sedan av i norr mot Hannaton och löper fram till dalen vid Jefta-El. </v><v n="15">Därtill Kattat, Nahalal, Shimron, Jidala och Betlehem, tolv städer med omgivande orter. </v><v n="16">Detta är sebuloniternas egendom, släkt för släkt, dessa städer med omgivande orter.
</v><v n="17">På Isaskar föll den fjärde lotten, på isaskariterna, släkt för släkt. </v><v n="18">Deras område innefattade Jisreel, Kesulot, Shunem, </v><v n="19">Hafarajim, Shion, Anacharat, </v><v n="20">Rabbit, Kishjon, Eves, </v><v n="21">Remet, En-Gannim, En Hadda och Bet Passes. </v><v n="22">Gränsen går fram till Tabor, Shachasima och Bet-Shemesh och löper fram till Jordan. Det blir sexton städer med omgivande orter. </v><v n="23">Detta är den egendom som tillföll isaskariternas stam, släkt för släkt, städerna med omgivande orter.
</v><v n="24">Den femte lotten föll på asheriternas stam, släkt för släkt. </v><v n="25">Deras område innefattade Helkat, Hali, Beten, Akshaf, </v><v n="26">Alammelek, Amad och Mishal. Gränsen går åt väster fram till Karmel och Shichor Livnat </v><v n="27">och åt andra hållet österut mot Bet-Dagon, går åt norr fram till Sebulons område och dalen vid Jefta-El, Bet Haemek och Negiel och fortsätter sedan norrut till Kavul, </v><v n="28">Avdon, Rechov, Hammon och Kana och bort till det stora Sidon. </v><v n="29">Åt andra hållet går den mot Rama och sedan till den befästa staden Tyros, vänder mot Hosa och löper fram till havet. Därtill Machalev, Aksiv, </v><v n="30">Acko, Afek och Rechov, tjugotvå städer med omgivande orter. </v><v n="31">Detta är den egendom som tillföll asheriternas stam, släkt för släkt, dessa städer med omgivande orter.
</v><v n="32">På naftaliterna föll den sjätte lotten, på naftaliterna, släkt för släkt. </v><v n="33">Deras gräns går från Helef, från Besaanannims terebint, förbi Adami Hannekev och Javneel fram till Lackum och löper fram till Jordan. </v><v n="34">Åt andra hållet går den västerut mot Asnot Tabor och därifrån till Hukok. I söder gränsar deras område till Sebulon, i väster till Asher och i öster till Jordan. </v><v n="35">Därtill de befästa städerna Siddim, Ser, Hammat, Rackat, Kinneret, </v><v n="36">Adama, Rama, Hasor, </v><v n="37">Kedesh, Edrei, En Hasor, </v><v n="38">Jiron, Migdal-El, Horem, Bet-Anat och Bet-Shemesh, nitton städer med omgivande orter. </v><v n="39">Detta är den egendom som tillföll naftaliternas stam, släkt för släkt, städerna med omgivande orter.
</v><v n="40">På daniternas stam, släkt för släkt, föll den sjunde lotten. </v><v n="41">Det område de fick som sin egendom innefattade Sora, Eshtaol, Ir Shemesh, </v><v n="42">Shaalabbin, Ajalon, Jitla, </v><v n="43">Elon, Timna, Ekron, </v><v n="44">Elteke, Gibbeton, Baalat, </v><v n="45">Jehud, Bene-Berak, Gat-Rimmon </v><v n="46">och Me Hajarkon liksom området invid Jafo. </v><v n="47">Men daniternas område räckte inte till för dem. Därför drog de ut och anföll Leshem, intog staden och högg ner folket där. De tog staden i besittning och slog sig ner där och kallade den Dan efter sin stamfar. </v><v n="48">Detta är den egendom som tillföll daniternas stam, släkt för släkt, dessa städer och omgivande orter.
</v><v n="49">När israeliterna avslutat fördelningen av landet, område för område, fick Josua, Nuns son, ett eget område bland dem. </v><v n="50">Som Herren hade befallt gav de honom den stad han begärde, Timnat-Serach i Efraims bergsbygd. Han befäste staden och slog sig ner där.
</v><v n="51">Detta var de områden som prästen Elasar och Josua, Nuns son, och de israelitiska stammarnas familjeöverhuvuden fördelade som egendom genom lottning. Det skedde i Shilo, inför Herren vid ingången till uppenbarelsetältet. Så avslutade de fördelningen av landet.
</v></c><c n="20">
<v n="1">Herren talade till Josua:
</v><v n="2">Säg till israeliterna att utse de asylstäder som jag talade med dem om genom Mose, </v><v n="3">städerna dit en dråpare skall kunna fly om han har dödat en människa utan uppsåt eller avsikt. De skall tjäna som tillflyktsorter undan blodshämnaren. </v><v n="4">Den som flyr till någon av dessa städer skall stanna utanför stadsporten och lägga fram sin sak för stadens äldste. De skall då släppa in honom i staden och anvisa honom en plats där han får bo. </v><v n="5">Om blodshämnaren förföljer dråparen skall de inte utlämna honom, ty han har dödat en annan utan avsikt och utan att förut ha hyst agg mot honom. </v><v n="6">Han skall bo kvar i denna stad tills han ställs inför menighetens domstol och tills den som är överstepräst vid tiden i fråga avlider. Då kan dråparen återvända till sin stad och sitt hem, till staden som han flytt från.
</v><v n="7">Israeliterna avskilde då Kedesh i Galileen i Naftalis bergsbygd, Shekem i Efraims bergsbygd och Kirjat Arba, dvs. Hebron, i Juda bergsbygd. </v><v n="8">På andra sidan Jordan, mitt emot Jeriko, på östra sidan, utsåg de från Rubens stam Beser i öknen på högslätten, från Gads stam Ramot i Gilead och från Manasses stam Golan i Bashan. </v><v n="9">Detta var de städer man beslöt utse för alla israeliter och för de invandrare som bodde bland dem; dit skulle var och en som utan uppsåt hade dödat en människa kunna fly för att slippa dö för blodshämnarens hand innan han ställts inför menigheten.
</v></c><c n="21">
<v n="1">Leviternas familjeöverhuvuden vände sig till prästen Elasar och Josua, Nuns son, och de israelitiska stammarnas familjeöverhuvuden </v><v n="2">och talade till dem i Shilo i Kanaan: »Herren befallde genom Mose att vi skulle få städer att bo i med tillhörande betesmarker för vår boskap.« </v><v n="3">Som Herren hade befallt gav då israeliterna av sin egendom följande städer med betesmarker åt leviterna. </v><v n="4">Lotten föll först på kehatiternas släkter. Vid lottningen fick prästen Arons ättlingar bland leviterna tretton städer från Judas stam, Simons stam och Benjamins stam. </v><v n="5">Övriga kehatiter fick vid lottningen, släkt för släkt, tio städer från Efraims stam, Dans stam och halva Manasses stam. </v><v n="6">Gershoniterna fick vid lottningen, släkt för släkt, tretton städer från Isaskars stam, Ashers stam, Naftalis stam och halva Manasses stam i Bashan. </v><v n="7">Merariterna fick, släkt för släkt, tolv städer från Rubens stam, Gads stam och Sebulons stam. </v><v n="8">Dessa städer med tillhörande betesmarker gav israeliterna genom lottning åt leviterna, så som Herren hade befallt genom Mose.
</v><v n="9">Från judeernas stam och simoniternas stam togs de städer som anges nedan. </v><v n="10">De gavs åt Arons ättlingar, som tillhörde de kehatitiska släkterna bland leviterna, ty på dem föll lotten först. </v><v n="11">De fick Kirjat Arba, dvs. Hebron — Arba var anakiternas stamfar — i Juda bergsbygd med omgivande betesmarker, </v><v n="12">men åkerjorden och byarna som hörde till staden hade Kalev, Jefunnes son, fått som sin egendom. </v><v n="13">Prästen Arons ättlingar fick alltså Hebron, som var asylstad för dråpare, med betesmarker, Livna med betesmarker, </v><v n="14">Jattir med betesmarker, Eshtemoa med betesmarker, </v><v n="15">Holon med betesmarker, Devir med betesmarker, </v><v n="16">Ashan med betesmarker, Jutta med betesmarker och Bet-Shemesh med betesmarker, nio städer från dessa två stammar. </v><v n="17">Från Benjamins stam fick de Givon med betesmarker, Geva med betesmarker, </v><v n="18">Anatot med betesmarker och Almon med betesmarker, fyra städer. </v><v n="19">Sammanlagt hade Arons ättlingar, prästerna, tretton städer med tillhörande betesmarker.
</v><v n="20">Av de städer som kehatiternas släkter, de övriga leviterna som var kehatiter, fick på sin lott kom några från Efraims stam. </v><v n="21">De fick Shekem, som var asylstad för dråpare, med betesmarker i Efraims bergsbygd, Geser med betesmarker, </v><v n="22">Kivsajim med betesmarker och Bet-Horon med betesmarker, fyra städer. </v><v n="23">Från Dans stam fick de Elteke med betesmarker, Gibbeton med betesmarker, </v><v n="24">Ajalon med betesmarker och Gat-Rimmon med betesmarker, fyra städer. </v><v n="25">Och från ena hälften av Manasses stam fick de Tanak med betesmarker och Jivleam med betesmarker, två städer. </v><v n="26">Sammanlagt fick de övriga kehatiternas släkter tio städer med tillhörande betesmarker.
</v><v n="27">Gershoniterna bland de levitiska släkterna fick från andra hälften av Manasses stam Golan i Bashan, som var asylstad för dråpare, med betesmarker och Ashtarot med betesmarker, två städer, </v><v n="28">från Isaskars stam Kishjon med betesmarker, Daverat med betesmarker, </v><v n="29">Jarmut med betesmarker och En-Gannim med betesmarker, fyra städer, </v><v n="30">från Ashers stam Mishal med betesmarker, Avdon med betesmarker, </v><v n="31">Helkat med betesmarker och Rechov med betesmarker, fyra städer, </v><v n="32">och från Naftalis stam Kedesh i Galileen, som var asylstad för dråpare, med betesmarker, Hammot Dor med betesmarker och Kartan med betesmarker, tre städer. </v><v n="33">Sammanlagt hade gershoniterna, släkt för släkt, tretton städer med tillhörande betesmarker.
</v><v n="34">Merariternas släkter, de övriga leviterna, fick från Sebulons stam Jokneam med betesmarker, Karta med betesmarker, </v><v n="35">Rimmona med betesmarker och Nahalal med betesmarker, fyra städer, </v><v n="36">vidare på andra sidan Jordan, mitt emot Jeriko, på östra sidan, från Rubens stam Beser, som var asylstad för dråpare och låg i öknen på högslätten, med betesmarker, Jahas med betesmarker, </v><v n="37">Kedemot med betesmarker och Mefaat med betesmarker, fyra städer, </v><v n="38">och från Gads stam Ramot i Gilead, som var asylstad för dråpare, med betesmarker, Machanajim med betesmarker, </v><v n="39">Heshbon med betesmarker och Jaser med betesmarker, tillsammans fyra städer. </v><v n="40">Sammanlagt fick merariterna, de övriga levitiska släkterna, släkt för släkt, tolv städer på sin lott. </v><v n="41">Allt som allt hade leviterna i det land som var israeliternas egendom fyrtioåtta städer med betesmarker. </v><v n="42">Till var och en av dessa städer hörde betesmarker runt omkring, det gällde dem alla.
</v><v n="43">Så gav Herren Israel hela det land som han med ed hade lovat deras fäder, och de tog det i besittning och slog sig ner där. </v><v n="44">Och Herren lät dem få fred på alla sidor, så som han med ed hade lovat deras fäder. Ingen av deras fiender kunde hålla stånd mot dem, Herren gav dem alla i deras våld. </v><v n="45">Av allt det goda Herren hade lovat Israels folk uteblev ingenting. Allt gick i uppfyllelse.
</v></c><c n="22">
<v n="1">Nu kallade Josua till sig rubeniterna, gaditerna och halva Manasses stam </v><v n="2">och sade till dem: »Ni har gjort allt som Herrens tjänare Mose befallde er, och ni har lytt mig i allt som jag har befallt er. </v><v n="3">Ni har inte övergett era bröder under denna långa tid utan alltid hållit Herrens, er Guds, bud. </v><v n="4">Och nu har Herren, er Gud, låtit era bröder bli bofasta, som han lovade, så nu kan ni bege er till era hem och till det land som är er egendom, det som Herrens tjänare Mose gav er öster om Jordan. </v><v n="5">Se bara noga till att följa de bud och den lag som Herrens tjänare Mose gav er, att ni skall älska Herren, er Gud, alltid vandra hans vägar och hålla hans bud, hålla er till honom och tjäna honom av hela ert hjärta och med hela er själ.« </v><v n="6">Josua välsignade dem och lät dem bege sig hem.
</v><v n="7">Åt ena hälften av Manasses stam hade Mose gett land i Bashan, medan Josua gett den andra hälften land tillsammans med deras bröder på andra sidan Jordan, den västra sidan. När nu Josua lät dem vända hem och välsignade dem </v><v n="8">sade han: »Nu kan ni återvända hem med rika skatter och boskap i mängd, med silver och guld, koppar och järn och med kläder i överflöd. Bytet ni tagit från fienden skall ni dela med era bröder.« </v><v n="9">Rubeniterna, gaditerna och halva Manasses stam vände så tillbaka. De lämnade israeliterna i Shilo i Kanaan för att bege sig till Gilead, det land som var deras egendom och som de hade tagit i besittning, så som Herren hade befallt genom Mose.
</v><v n="10">När rubeniterna, gaditerna och halva Manasses stam kom till Gelilot vid Jordan i Kanaan byggde de ett altare där, invid Jordan, ett väldigt altare. </v><v n="11">Men israeliterna fick höra att rubeniterna, gaditerna och halva Manasses stam hade byggt ett altare vid Gelilot vid Jordan mitt emot Kanaan, israeliternas område, </v><v n="12">och så fort israeliterna hörde det samlades hela menigheten i Shilo för att gå ut i strid mot dem.
</v><v n="13">Israeliterna skickade Pinechas, prästen Elasars son, till rubeniterna, gaditerna och halva Manasses stam i Gilead. </v><v n="14">Med honom följde tio ledare, en ledare från var och en av Israels stammar, var och en av dem sin familjs överhuvud i Israels ätter. </v><v n="15">De kom till rubeniterna, gaditerna och halva Manasses stam i Gilead och sade till dem: </v><v n="16">»Så säger Herrens menighet: Vad är detta för en trolöshet mot Israels Gud? Här vänder ni er i dag bort från Herren genom att bygga er ett altare, ni sätter er upp mot Herren. </v><v n="17">Är det inte nog med den skuld som vi ådrog oss vid Pegor och som vi inte har renats från ännu i denna dag? För den skull drabbade hemsökelsen Herrens menighet, </v><v n="18">och ändå vänder ni er nu bort från Herren. Men sätter ni er upp mot Herren i dag, kommer han att vredgas på Israels hela menighet i morgon. </v><v n="19">Om det land som är er egendom är orent, kom då över till det land som är Herrens egendom och där Herrens boning har sin plats, och bosätt er bland oss. Men sätt er inte upp mot Herren och blanda inte in oss genom att bygga er ett annat altare än Herrens, vår Guds. </v><v n="20">Vreden drabbade ju hela den israelitiska menigheten när Akan, Serachs son, hade förgripit sig på det som var vigt åt förintelse. Det var inte bara han som miste livet för den synd han begått.«
</v><v n="21">Rubeniterna, gaditerna och halva Manasses stam svarade de israelitiska ätternas överhuvuden: </v><v n="22">»Gud, Herren Gud, ja, Gud, Herren Gud, vet det, och Israel skall veta det: Må Herren vägra oss sin hjälp i dag, om det var för att sätta oss upp mot honom och visa oss trolösa </v><v n="23">och vända oss bort från Herren som vi byggde oss ett altare! Må Herren själv straffa oss, om det var för att offra brännoffer och matoffer och frambära gemenskapsoffer där! </v><v n="24">Nej, det var för att vi befarade att era söner en gång skulle kunna säga till våra söner: Vad har ni med Herren, Israels Gud, att göra? </v><v n="25">Herren har satt Jordan som gräns mellan oss och er, rubeniter och gaditer. Ni har ingen del i Herren. — Då skulle era söner kunna få våra söner att sluta frukta Herren. </v><v n="26">Därför tänkte vi: Låt oss bygga ett altare, inte för brännoffer och slaktoffer </v><v n="27">utan som ett vittne för oss och er och våra efterkommande, ett vittne om att vi gör tjänst inför Herren med våra brännoffer, slaktoffer och gemenskapsoffer, så att inte era söner en gång skall kunna säga till våra söner: Ni har ingen del i Herren. — </v><v n="28">Vi tänkte: Om de en gång säger något sådant till oss och våra efterkommande, då svarar vi: Se på den avbild av Herrens altare som våra fäder gjorde, inte för brännoffer och slaktoffer utan som ett vittne för oss och er. </v><v n="29">Aldrig att vi skulle sätta oss upp mot Herren och nu vända oss bort från honom genom att bygga ett altare för brännoffer, matoffer och slaktoffer, ett annat än Herrens, vår Guds, altare som står framför hans boning!«
</v><v n="30">När prästen Pinechas och de som var med honom, menighetens ledare och de israelitiska ätternas överhuvuden, hörde vad rubeniterna, gaditerna och manassiterna hade att säga, godtog de förklaringen. </v><v n="31">Och Pinechas, prästen Elasars son, sade till rubeniterna, gaditerna och manassiterna: »Nu vet vi att Herren är mitt ibland oss, ty ni har inte begått någon sådan trolöshet mot Herren, och därmed har ni räddat Israel undan Herrens straff.«
</v><v n="32">Pinechas, prästen Elasars son, och ledarna återvände från rubeniterna och gaditerna i Gilead till israeliterna i Kanaan och berättade vad som hänt, </v><v n="33">och israeliterna godtog förklaringen. De prisade Gud och hade inte längre en tanke på att gå ut i strid mot rubeniter och gaditer och ödelägga landet där de bodde. </v><v n="34">Rubeniterna och gaditerna kallade altaret Vittnesaltaret, »ty«, sade de, »det är ett vittne för oss att Herren är Gud«.
</v></c><c n="23">
<v n="1">Lång tid hade nu gått sedan Herren lät Israel få ro för alla fiender runt omkring, och Josua var mycket gammal. </v><v n="2">Han kallade till sig hela Israel med äldste och överhuvuden, domare och förmän och sade: »Jag är nu en gammal man. </v><v n="3">Ni har själva sett vad Herren, er Gud, har gjort med alla dessa folk ni mött; Herren, er Gud, har själv kämpat för er. </v><v n="4">Från Jordan till Medelhavet har jag utskiftat de kvarvarande folkens land, likaväl som de utrotade folkens, som egendom åt er, stam för stam. </v><v n="5">Herren, er Gud, skall själv jaga bort dem och driva undan dem, så att ni kan inta deras land, så som Herren, er Gud, har lovat. </v><v n="6">Var starka! Följ troget allt som står skrivet i Moses lagbok, och vik inte av från det åt vare sig höger eller vänster. </v><v n="7">Beblanda er inte med dessa folk som är kvar bland er. Ni får inte åkalla deras gudars namn och svära vid dem, inte tjäna och tillbe dem, </v><v n="8">utan ni skall hålla er till Herren, er Gud, så som ni hittills har gjort. </v><v n="9">Herren har drivit undan stora och mäktiga folk för er, mot er har hittills ingen kunnat hålla stånd. </v><v n="10">En enda av er kan slå tusen på flykten, ty Herren, er Gud, kämpar själv för er, så som han lovat.
</v><v n="11">Akta er noga. Älska Herren, er Gud, </v><v n="12">ty om ni vänder er från honom och håller er till dessa folk som ännu är kvar bland er, knyter släktskapsband med dem och beblandar er med dem, </v><v n="13">då skall ni veta att Herren, er Gud, inte längre skall driva undan dessa folk, utan de blir en fälla och en snara för er, piskor på era ryggar och taggar i era ögon, tills ni utplånas från detta goda land som Herren, er Gud, har gett er. </v><v n="14">Själv går jag nu den väg allt levande måste vandra. Av hela ert hjärta och med hela er själ har ni erfarit att ingenting har uteblivit av allt det goda som Herren, er Gud, lovat er. Allt har gått i uppfyllelse, ingenting har uteblivit. </v><v n="15">Men liksom allt det goda Herren, er Gud, lovat er har gått i uppfyllelse, så kan Herren, er Gud, låta allt det onda gå i uppfyllelse, tills han utrotat er från detta goda land som han har gett er. </v><v n="16">Om ni bryter det förbund som Herren, er Gud, har befallt er att hålla och börjar tjäna och tillbe andra gudar, skall Herren vredgas, och ni skall snart utplånas från det goda land som han har gett er.«
</v></c><c n="24">
<v n="1">Josua samlade alla Israels stammar i Shekem. Han kallade till sig Israels äldste och överhuvuden, domare och förmän, och de trädde fram inför Gud. </v><v n="2">Därefter talade Josua till hela folket: »Så säger Herren, Israels Gud: För länge sedan bodde era förfäder — Terach, Abrahams och Nachors far — på andra sidan floden Eufrat, och de tjänade andra gudar. </v><v n="3">Men jag hämtade er stamfar Abraham från landet på andra sidan Eufrat och lät honom vandra omkring i hela Kanaan. Jag gjorde hans ättlingar talrika, jag gav honom Isak, </v><v n="4">och åt Isak gav jag Jakob och Esau. Esau fick Seirs bergsbygd att ta i besittning, Jakob och hans söner flyttade ner till Egypten. </v><v n="5">Jag sände Mose och Aron, och jag slog Egypten med de tecken som jag gjorde där. Sedan förde jag er ut därifrån. </v><v n="6">När jag förde era fäder ut ur Egypten och ni hade kommit fram till havet, satte egypterna efter era fäder med vagnar och vagnskämpar ut i Sävhavet. </v><v n="7">Då ropade ni till Herren, och han lät mörker sänka sig mellan er och egypterna, han lät havet dränka dem. Med egna ögon såg ni vad jag gjorde med egypterna. När ni hade bott en lång tid i öknen </v><v n="8">förde jag er till amoreernas land, de som bodde öster om Jordan. De anföll er, men jag gav dem i ert våld så att ni kunde inta deras land, och jag utrotade dem åt er. </v><v n="9">Sedan gick Moabs kung Balak, Sippors son, till anfall mot Israel. Han skickade bud efter Bileam, Beors son, för att han skulle förbanna er. </v><v n="10">Men jag ville inte låta Bileam göra det, han måste välsigna er i stället, och så räddade jag er undan honom. </v><v n="11">När ni hade gått över Jordan och kommit till Jeriko anfölls ni av invånarna där — amoreer, perisseer, kanaaneer, hettiter, girgasheer, hiveer och jevuseer — men jag gav dem i ert våld. </v><v n="12">Jag sände modlöshet framför er, och den, inte ditt svärd och din båge, jagade undan dem för er. </v><v n="13">Jag gav er ett land ni inte har mödat er med, städer ni inte har byggt men får bo i, vingårdar och olivlundar ni inte har planterat men får äta av.
</v><v n="14">Frukta därför Herren och tjäna honom redligt och troget. Gör er av med de gudar som era fäder tjänade på andra sidan Eufrat och i Egypten, och tjäna Herren. </v><v n="15">Om ni är ovilliga att tjäna Herren, välj då i dag vilka ni vill tjäna: de gudar som era fäder tjänade på andra sidan Eufrat eller de gudar som dyrkas av amoreerna, vilkas land ni bor i. Jag och min släkt vill tjäna Herren.«
</v><v n="16">Folket svarade: »Aldrig någonsin skall vi överge Herren och tjäna andra gudar. </v><v n="17">Herren är vår Gud. Det var han som förde oss och våra fäder ut ur Egypten, ut ur slavlägret, han som inför våra ögon gjorde dessa stora tecken. Han skyddade oss under hela vår vandring och bland alla de folk genom vilkas land vi drog fram. </v><v n="18">Herren jagade undan alla folken för oss, även amoreerna som bodde i landet. Också vi vill tjäna Herren. Han är vår Gud.«
</v><v n="19">Då sade Josua till folket: »Ni förmår inte tjäna Herren, ty han är en helig Gud, en svartsjuk Gud, och han förlåter inte era brott och synder. </v><v n="20">Om ni överger Herren och tjänar främmande gudar vänder han sig från er och låter det gå er illa och förgör er, han som förut låtit det gå er väl.« </v><v n="21">Folket svarade Josua: »Herren vill vi tjäna.« </v><v n="22">Josua fortsatte: »Ni är själva vittnen till att ni har valt Herren och vill tjäna honom.« — »Ja«, svarade de. — </v><v n="23">»Gör er då av med de främmande gudar ni har hos er och håll er av hela ert hjärta till Herren, Israels Gud.« </v><v n="24">Folket svarade honom: »Herren, vår Gud, vill vi tjäna, honom vill vi lyda.«
</v><v n="25">Den dagen slöt Josua ett förbund för folkets räkning och gav dem lag och rätt i Shekem. </v><v n="26">Alltsammans skrev han ner i Guds lagbok. Sedan tog han en stor sten och reste den där, under terebinten i Herrens helgedom </v><v n="27">och sade till hela folket: »Denna sten är ett vittne mot oss, ty den har hört allt som Herren har sagt oss. Den är ett vittne, så att ni inte förnekar er Gud.« </v><v n="28">Sedan lät Josua folket gå, var och en till sitt område.
</v><v n="29">En tid därefter dog Herrens tjänare Josua, Nuns son, 110 år gammal. </v><v n="30">Han begravdes på sitt eget område, i Timnat-Serach i Efraims bergsbygd, norr om berget Gaash. </v><v n="31">Israel tjänade Herren så länge Josua levde och så länge de gamla som överlevde honom var i livet. De kände ju till hur mycket Herren hade gjort för Israel.
</v><v n="32">Josefs ben, som israeliterna fört med sig från Egypten, begravdes i Shekem, på det stycke mark som Jakob hade köpt av sönerna till Hamor, Shekems far, för hundra kesitor och som tillfallit Josefs ättlingar som egendom.
</v><v n="33">Också Elasar, Arons son, dog. Han begravdes i Giva, som hans son Pinechas hade fått i Efraims bergsbygd.
</v></c></b><b n="Domarboken">
<c n="1">
<v n="1">När Josua var död frågade israeliterna Herren: »Vem av oss skall först dra ut mot kanaaneerna och kämpa mot dem?« </v><v n="2">Herren svarade: »Juda. Jag ger landet i hans våld.« </v><v n="3">Då sade Juda till sin bror Simon: »Följ med mig till det område som föll på min lott. Låt oss kämpa tillsammans mot kanaaneerna. Sedan följer jag dig till ditt område.« Och Simon följde honom. </v><v n="4">Judeerna gick till angrepp, och Herren gav kanaaneer och perisseer i deras våld; de besegrade dem i Besek, 10 000 man. </v><v n="5">I Besek mötte de Adoni-Besek. De kämpade med honom och besegrade kanaaneerna och perisseerna. </v><v n="6">Adoni-Besek flydde, men de förföljde honom, tog honom till fånga och högg av honom tummar och stortår. </v><v n="7">Då sade Adoni-Besek: »Sjuttio kungar med avhuggna tummar och stortår plockade smulorna under mitt bord. Nu låter Gud mig plikta för vad jag har gjort.« Han fördes till Jerusalem och dog där.
</v><v n="8">Judeerna anföll och intog Jerusalem. De högg ner invånarna och stack staden i brand. </v><v n="9">Sedan drog de ut för att kämpa mot kanaaneerna som bodde i bergsbygden, i Negev och i Låglandet. </v><v n="10">Juda anföll de kanaaneer som bodde i Hebron — Hebron hette tidigare Kirjat Arba — och besegrade Sheshaj, Achiman och Talmaj. </v><v n="11">Därefter vände de sig mot invånarna i Devir — Devir hette tidigare Kirjat-Sefer. </v><v n="12">Kalev sade: »Den som anfaller och intar Kirjat-Sefer skall få min dotter Aksa till hustru.« </v><v n="13">Otniel, son till Kalevs yngre bror Kenas, intog staden, och Kalev gav honom sin dotter Aksa till hustru. </v><v n="14">När hon kom dit övertalade hon honom att be fadern om mark. Hon steg av sin åsna, och Kalev frågade vad hon ville. </v><v n="15">»Ge mig en gåva«, svarade hon. »Du har skänkt mig Negevöknen, skänk mig nu källor med vatten.« Kalev gav henne då Övre och Nedre källorna.
</v><v n="16">Ättlingarna till den kenit som var svärfar till Mose hade följt med judeerna när de drog ut från Palmstaden mot Juda öken, i Negev nära Arad. Där slog de sig ner bland amalekiterna.
</v><v n="17">Juda följde nu med sin bror Simon, och de besegrade kanaaneerna i Sefat. De vigde staden åt förintelse, och den kom därför att kallas Horma. </v><v n="18">Juda intog därefter Gaza med omland, Ashkelon med omland och Ekron med omland. </v><v n="19">Herren var med judeerna, och de erövrade bergsbygden. Men de kunde inte driva bort folket på slätten, som hade järnbeslagna stridsvagnar. </v><v n="20">Kalev fick Hebron, som Mose bestämt, och han drev bort Anaks tre söner därifrån. </v><v n="21">Men benjaminiterna drev inte bort jevuseerna, som bodde i Jerusalem, och än i dag bor det jevuseer bland benjaminiterna i Jerusalem.</v><v n="22">Också Josefs stammar drog ut. De gick mot Betel, och Herren var med dem. </v><v n="23">Under sin spaning mot Betel — det hette tidigare Lus — </v><v n="24">fick spejarna se en man komma ut från staden. De sade till honom: »Visa oss var vi kan ta oss in i staden, så skall vi skona dig.« </v><v n="25">Han visade var de kunde ta sig in. De högg ner invånarna men lät mannen och hela hans familj slippa undan. </v><v n="26">Han gav sig i väg till hettiternas land, där han grundade en stad som han gav namnet Lus. Så heter den än i dag.
</v><v n="27">Manasse kunde inte driva bort folket i Bet-Shean med lydstäder eller i Tanak med lydstäder och inte heller invånarna i Dor med lydstäder, i Jivleam med lydstäder eller i Megiddo med lydstäder. Kanaaneerna lyckades hålla sig kvar i den delen av landet. </v><v n="28">När israeliterna blev starkare måste kanaaneerna utföra tvångsarbeten, men de drevs inte bort.
</v><v n="29">Efraim drev inte bort kanaaneerna som bodde i Geser, utan kanaaneerna bodde kvar där bland dem.</v><v n="30">Sebulon drev inte bort invånarna i Kitron och Nahalol, utan kanaaneerna bodde kvar bland dem men måste utföra tvångsarbeten.
</v><v n="31">Asher drev inte bort invånarna i Acko och Sidon och inte heller folket i Achlav, Aksiv, Helba, Afik och Rechov. </v><v n="32">Asheriterna fick alltså bo bland kanaaneerna i landet, ty de kunde inte driva bort dem.
</v><v n="33">Naftali drev inte bort invånarna i Bet-Shemesh och Bet-Anat utan fick bo bland kanaaneerna i landet. Men invånarna i Bet-Shemesh och Bet-Anat måste utföra tvångsarbeten.
</v><v n="34">Amoreerna trängde undan daniterna till bergen och lät dem inte komma ner på slätten. </v><v n="35">Amoreerna lyckades hålla sig kvar i Har-Heres, Ajalon och Shaalvim, men när Josefs stammar fick övertaget måste de utföra tvångsarbeten.
</v><v n="36">Amoreernas område sträckte sig från Akrabbimbranten, från Sela och vidare uppåt.
</v></c><c n="2">
<v n="1">Herrens ängel kom från Gilgal till Bokim och sade: »Jag förde er ut ur Egypten och in i det land som jag med ed hade lovat era fäder. Jag sade: Jag skall aldrig bryta mitt förbund med er, </v><v n="2">och ni får inte sluta något förbund med invånarna i detta land. Deras altaren skall ni riva ner. Men ni lyssnade inte på mig. Hur kan ni handla så? </v><v n="3">Nu säger jag: Jag skall inte driva undan dem för er, utan de skall vara en pik i er sida, och deras gudar skall bli en snara för er.« </v><v n="4">När Herrens ängel sade detta till israeliterna började folket gråta och klaga. </v><v n="5">De kallade platsen för Bokim, och där offrade de åt Herren.</v><v n="6">Josua sände i väg folket, och israeliterna begav sig var och en till sitt område för att ta landet i besittning. </v><v n="7">Folket tjänade Herren så länge Josua levde och så länge de gamla som överlevde honom var i livet. De hade ju själva sett alla de storverk som Herren hade utfört för Israel. </v><v n="8">Herrens tjänare Josua, Nuns son, dog då han var 110 år gammal. </v><v n="9">Han begravdes på sitt eget område, i Timnat-Heres i Efraims bergsbygd, norr om berget Gaash. </v><v n="10">Alla i hans generation förenades med sina fäder. En ny generation kom som inte visste något om Herren och det han hade gjort för Israel.</v><v n="11">Nu gjorde israeliterna det som var ont i Herrens ögon: de dyrkade baalsgudarna, </v><v n="12">de övergav Herren, sina fäders Gud, som hade fört dem ut ur Egypten, de följde andra gudar som de kringboende folken hade, de tillbad dem och utmanade Herren. </v><v n="13">När israeliterna övergav Herren och i stället dyrkade Baal och astartegudinnorna </v><v n="14">blev Herren vred på dem. Han utlämnade dem åt folk som plundrade dem, han prisgav dem åt fiender på alla håll, och de kunde inte längre hålla stånd mot dem. </v><v n="15">Varje gång de drog i fält slog Herren dem med olycka, som han hade sagt, som Herren med ed hade lovat att göra. Deras nöd var stor.
</v><v n="16">Då lät Herren insätta domare, som räddade israeliterna från alla som plundrade dem. </v><v n="17">Men de ville inte lyssna till sina domare heller. De var otrogna med andra gudar och tillbad dem. Snart lämnade de den väg som deras fäder hade vandrat. Fäderna hade lytt Herrens bud, de själva gjorde det inte. </v><v n="18">När Herren insatte en domare åt dem var Herren med honom och räddade dem från deras fiender, så länge domaren levde, ty Herren kände medlidande när de klagade över hur de förtrycktes och plågades. </v><v n="19">Men när domaren var död återföll de och blev ännu mer fördärvade än sina fäder. De följde andra gudar, som de tjänade och tillbad. De upphörde inte med sina ogärningar och sitt trots.
</v><v n="20">Då blev Herren vred på Israel, och han sade: »Detta folk har brutit mot det förbund som jag befallde deras fäder att hålla, och de lyssnar inte på mig. </v><v n="21">Därför skall jag inte längre driva bort något enda av de folk som fanns kvar då Josua dog. </v><v n="22">Genom dem skall jag sätta Israel på prov: Vill de följa Herrens väg lika lydigt som sina fäder eller vill de det inte?« </v><v n="23">Herren lät alltså dessa folk vara, han drev inte bort dem med en gång och gav dem inte i Josuas våld.
</v></c><c n="3">
<v n="1">Detta är de folk som Herren lät vara kvar för att alla de israeliter som inte hade varit med om krigen i Kanaan skulle sättas på prov genom dem, </v><v n="2">och det gjorde han med tanke på nya generationer israeliter, för att de skulle lära sig kriga, alltså de som inte förut varit med om sådant: </v><v n="3">filisteernas fem hövdingadömen, alla kanaaneer och sidonier samt hiveerna som bodde i Libanonmassivet mellan Baal Hermonberget och Levo-Hamat. </v><v n="4">Genom dem ville Herren sätta israeliterna på prov för att se om de skulle lyda de bud han hade gett deras fäder genom Mose. </v><v n="5">Israeliterna bodde bland kanaaneer, hettiter, amoreer, perisseer, hiveer och jevuseer. </v><v n="6">De tog deras döttrar till hustrur och gav sina döttrar åt deras söner, och de dyrkade deras gudar.
</v><v n="7">Israeliterna gjorde det som var ont i Herrens ögon: de glömde Herren, sin Gud, och dyrkade baalsgudarna och asheragudinnorna. </v><v n="8">Då blev Herren vred på israeliterna, och han prisgav dem åt Kushan Rishatajim, kungen av Aram Naharajim. Israeliterna måste tjäna under Kushan Rishatajim i åtta år.
</v><v n="9">Då ropade israeliterna till Herren, och han sände en man som räddade dem, Otniel, son till Kalevs yngre bror Kenas. </v><v n="10">Herrens ande kom över honom, och han blev domare i Israel. Otniel drog ut i strid, och Herren gav Arams kung Kushan Rishatajim i hans våld, så att han kunde underkuva honom. </v><v n="11">Landet hade nu lugn och ro i fyrtio år. Därefter dog Otniel, Kenas son.</v><v n="12">Israeliterna gjorde åter det som var ont i Herrens ögon. Herren lät då Eglon, kungen av Moab, få makten över dem, eftersom de gjorde sådant som var ont i Herrens ögon. </v><v n="13">Eglon drog ut tillsammans med ammoniter och amalekiter och besegrade Israel och intog Palmstaden. </v><v n="14">Israeliterna måste tjäna under Eglon, Moabs kung, i arton år.
</v><v n="15">Då ropade israeliterna till Herren, och han sände en räddare, benjaminiten Ehud, Geras son, en vänsterhänt man. En gång när israeliterna skulle erlägga sin tribut skickade de honom till Eglon, Moabs kung. </v><v n="16">Ehud lät göra ett tveeggat svärd, en knapp aln långt, som han spände fast vid höger sida, dolt under kläderna. </v><v n="17">Han överlämnade tributen till Eglon, Moabs kung, som var en mycket fet man. </v><v n="18">När allt var överlämnat skildes Ehud från bärarna </v><v n="19">vid Stenarna nära Gilgal. Därifrån vände han tillbaka och sade till kungen: »Jag har ett hemligt budskap till dig.« — »Vänta!« sade Eglon, och hela hans uppvaktning fick gå ut. </v><v n="20">Ehud hade alltså kommit in till Eglon, som nu satt ensam i sitt svala rum på övervåningen. »Jag har ett budskap till dig från Gud«, sade Ehud. Eglon reste sig ur sin stol. </v><v n="21">Då stack Ehud in vänster hand och tog svärdet från sin högra sida och rände det i buken på Eglon, </v><v n="22">så att både klinga och fäste trängde in. Fettet slöt sig om klingan; han drog inte ut svärdet ur Eglons buk. </v><v n="23">Ehud gick ut i förhallen, stängde dörren till rummet och låste. </v><v n="24">När han gått sin väg kom Eglons tjänare dit. De såg att dörren till kungens rum var låst men tänkte att han höll på att uträtta sina behov därinne. </v><v n="25">De väntade både länge och väl, men när han aldrig öppnade dörren tog de nyckeln och låste upp. Där låg deras herre död på golvet.
</v><v n="26">Medan de väntade hade Ehud lyckats fly. Han var redan förbi Stenarna och flydde vidare mot Seira. </v><v n="27">När han var framme lät han stöta i horn i Efraims bergsbygd, och israeliterna följde honom ner från bergen. Han gick själv i täten. </v><v n="28">»Följ mig«, sade han, »Herren har gett era fiender, moabiterna, i ert våld.« De följde honom och spärrade vadställena över Jordan för moabiterna, så att ingen kunde ta sig över. </v><v n="29">De dödade vid detta tillfälle omkring 10 000 moabiter, alla kraftiga och tappra män. Ingen enda kom undan. </v><v n="30">Den dagen kuvades Moab av Israel, och landet hade sedan lugn och ro i åttio år.
</v><v n="31">Efter Ehud kom Shamgar, Anats son, han som slog ihjäl 600 filisteer med en oxpik. Även han räddade Israel.
</v></c><c n="4">
<v n="1">När Ehud var död gjorde israeliterna åter det som var ont i Herrens ögon. </v><v n="2">Då prisgav Herren dem åt Javin, den kanaaneiske kung som regerade i Hasor. Hans befälhavare hette Sisera och bodde i Haroshet Haggojim. </v><v n="3">Israeliterna ropade till Herren, ty Javin hade 900 järnbeslagna stridsvagnar, och i tjugo år hade de lidit under hans förtryck.
</v><v n="4">Debora, en kvinnlig profet, hustru till Lappidot, var vid den tiden domare i Israel. </v><v n="5">Hon brukade sitta under Deborapalmen mellan Rama och Betel i Efraims bergsbygd, och israeliterna gick till henne med sina rättstvister. </v><v n="6">Nu sände hon bud efter Barak, Avinoams son, från Kedesh i Naftali, och sade till honom: »Herren, Israels Gud, har befallt: Dra upp på berget Tabor med tio tusen man från Naftali och Sebulon. </v><v n="7">Jag vill få Sisera, Javins befälhavare, att dra ut mot dig med stridsvagnar och trupper vid Kishonbäcken. Jag ger honom i ditt våld.« </v><v n="8">Barak sade till henne: »Jag går, om du följer med. Men om du inte följer med, går jag inte.« </v><v n="9">Hon svarade: »Ja, jag går med dig, men du kommer inte att få äran av ditt företag. Herren skall prisge Sisera åt en kvinna.« Och Debora bröt upp och följde Barak till Kedesh. </v><v n="10">Där bådade Barak upp Sebulon och Naftali och tog med sig 10 000 man. Debora följde honom.
</v><v n="11">Keniten Hever hade flyttat bort från de andra keniterna, ättlingarna till Moses svärfar Hovav, och hade nu satt upp sina tält ända fram till Besaanannims terebint i närheten av Kedesh.
</v><v n="12">När Sisera fick veta att Barak, Avinoams son, hade marscherat upp på Tabor </v><v n="13">samlade han alla sina stridsvagnar, 900 järnbeslagna vagnar, och allt sitt folk och förde dem från Haroshet Haggojim till Kishonbäcken. </v><v n="14">Då sade Debora till Barak: »Framåt! Nu är dagen kommen då Herren ger Sisera i ditt våld. Herren går före dig.« Barak marscherade ner från Tabor med sina 10 000 man, </v><v n="15">och när han anföll spred Herren förvirring hos Sisera, bland alla hans stridsvagnar och i hela hans här. Sisera lämnade sin vagn och flydde till fots, </v><v n="16">medan Barak förföljde vagnarna och hären ända till Haroshet Haggojim. Hela Siseras här föll för svärdet. Ingen enda kom undan.</v><v n="17">Sisera flydde till fots och kom till Jaels tält. Hon var keniten Hevers hustru, och Hasors kung Javin och keniten Hevers folk levde i god sämja. </v><v n="18">Jael gick ut och tog emot Sisera. »Kom in, herre«, sade hon. »Kom med mig in, var inte rädd.« Han följde med henne in i tältet, och hon lade ett täcke över honom. </v><v n="19">»Ge mig lite vatten«, bad han, »jag är så törstig.« Hon öppnade en lägel med mjölk och gav honom att dricka. Sedan lade hon täcket över honom igen. </v><v n="20">Han sade: »Ställ dig i tältdörren. Kommer man och frågar dig om det finns någon här, så svara nej.«
</v><v n="21">Men Jael, Hevers hustru, tog en tältplugg, smög fram till honom med en hammare i handen och slog pluggen genom tinningen på honom, så att den trängde ner i marken. Han dog där han låg i djup sömn, förbi av trötthet. </v><v n="22">Då kom Barak på jakt efter Sisera. Jael gick ut och tog emot honom: »Kom«, sade hon, »jag skall visa dig den du söker.« Han gick in, och där låg Sisera död, med tältpluggen genom tinningen.
</v><v n="23">Den dagen lät Gud den kanaaneiske kungen Javin kuvas av israeliterna. </v><v n="24">Israeliterna ansatte den kanaaneiske kungen Javin allt hårdare, tills de slutligen förgjorde honom helt.
</v></c><c n="5">
<v n="1">Den dagen sjöng Debora och Barak, Avinoams son, denna sång:
</v><v n="2">Israel reste sig till kamp,
folket slöt villigt upp.
Prisa Herren!
</v><v n="3">Konungar, hör!
Furstar, lyssna!
Jag vill sjunga, besjunga Herren,
jag lovprisar Herren, Israels Gud!
</v><v n="4">Herre, när du drar ut från Seir,
går fram från Edoms nejder,
då skälver jorden, det strömmar från himlen,
ja, vatten strömmar ur molnen!
</v><v n="5">Bergen bävar
inför Herren, Sinais herre,
inför Herren, Israels Gud.
</v><v n="6">På Shamgars tid, sonen till Anat,
på Jaels tid fanns inga vägar mer,
vandrare följde vindlande stigar.
</v><v n="7">Ledare fanns inte mer,
fanns inte mer i Israel,
förrän du trädde fram, Debora,
trädde fram, du Israels moder.
</v><v n="8">[---]
Inte en sköld, inte en lans fanns att se
bland Israels fyrtio tusen.
</v><v n="9">Mitt hjärta brinner
för Israels hövdingar,
för folket som villigt slöt upp.
Prisa Herren!
</v><v n="10">Ni som rider på vita åsnor,
som sitter på praktfulla täcken,
som vandrar på vägarna,
stäm in!
</v><v n="11">Vid rännorna där vattnet hämtas
besjunger man Herrens segrar,
hans segrar i spetsen för Israel.
Då drog Herrens folk mot portarna:
</v><v n="12">»Upp, upp, Debora!
Upp, upp, sjung din sång!
Framåt, Barak,
tag fångar, fångar, Avinoams son!«
</v><v n="13">Då drog Israel ut som tappra män,
Herrens folk som hjältar.
</v><v n="14">Furstar från Efraim drog fram över slätten,
de följde dig, Benjamin, och ditt folk.
Från Makir drog hövdingar ut,
från Sebulon de som bar ledarstav.
</v><v n="15">Isaskars furstar följde Debora,
Isaskar som var Baraks stöd
sändes med honom ner på slätten.
Rubens ätter höll grundliga rådslag.
</v><v n="16">Varför dröjde du kvar bland fållorna
och lyssnade till herdarnas flöjter?
Rubens ätter höll grundliga rådslag.
</v><v n="17">Gilead stannade bortom Jordan.
Och Dan — varför väntade han vid skeppen?
Asher blev kvar på havets strand,
hemma vid sina hamnar.
</v><v n="18">Sebulons folk visade dödsförakt,
liksom Naftali på höglänt fält.
</v><v n="19">Kungar samlades och gick till anfall,
Kanaans kungar gick till anfall
i Tanak vid Megiddos vatten,
men inget silver blev deras byte.
</v><v n="20">Från himlen anföll stjärnorna,
de anföll Sisera från sina banor.
</v><v n="21">Han vräktes undan av Kishonbäcken,
bäcken överföll honom, bäcken Kishon.
Fortsätt, min själ, att sjunga med kraft!
</v><v n="22">Då dånade hästarnas hovar,
bort i galopp, i galopp.
</v><v n="23">Förbanna Meros, säger Herrens ängel,
förbanna dem som bor där,
för att de inte kom till Herrens hjälp,
till Herrens och hans hjältars hjälp.
</v><v n="24">Välsignad bland kvinnor är Jael,
keniten Hevers hustru,
välsignad bland tältens kvinnor.
</v><v n="25">Han bad om vatten, hon gav honom mjölk,
bjöd honom tjockmjölk i herrskapsskål.
</v><v n="26">Hennes hand grep efter tältpluggen,
hennes högra hand efter klubban.
Med klubban slog hon Sisera,
spräckte hans skalle,
genomträngde och klöv hans tinning.
</v><v n="27">Vid hennes fötter sjönk han ner.
Han föll och låg stilla.
Vid hennes fötter sjönk han ner, han föll.
Där sjönk han samman,
föll,
tillintetgjord.
</v><v n="28">Genom fönstret blickade Siseras mor,
ropade ut genom gallret:
»Varför kommer inte hans vagn?
Varför hörs inte hästarnas hovar?«
</v><v n="29">Den klokaste hovdamen svarade henne
så som hon ville ha det:
</v><v n="30">»De skiftar nog bytet de tagit:
en kvinna eller två åt varje karl,
mönstrade tyger som byte åt Sisera,
mönstrade tyger som byte,
brokiga dukar, en eller två,
om halsen på den som tog byte.«
</v><v n="31">Så förgås alla dina fiender, Herre.
Men de som älskar honom blir som solen
när den går upp i all sin kraft.
Landet hade sedan lugn och ro i fyrtio år.
</v></c><c n="6">
<v n="1">Israeliterna gjorde det som var ont i Herrens ögon. Då gav Herren dem i midjaniternas våld under sju år, </v><v n="2">och de förtryckte Israel. För att undkomma dem tog israeliterna sin tillflykt till bergen, till grottor och fästen. </v><v n="3">Varje gång israeliterna hade sått angreps de av midjaniter, amalekiter och folk från Östlandet. </v><v n="4">De föll in i landet och skövlade grödan ända bort till Gaza. De lämnade inget ätbart kvar i Israel och inte heller några får, oxar eller åsnor. </v><v n="5">De drog fram med sina hjordar och tält som svärmar av gräshoppor; oräkneliga var de och deras kameler. De trängde in i landet och skövlade det. </v><v n="6">Israeliterna blev helt utplundrade av midjaniterna, och de ropade till Herren.
</v><v n="7">När israeliterna ropade till Herren och klagade över midjaniterna </v><v n="8">sände han en profet till dem som sade: »Så säger Herren, Israels Gud: Det var jag som förde er ut ur Egypten, förde er ut ur slavlägret. </v><v n="9">Jag räddade er från egypterna och från alla andra som förtryckte er. Jag drev undan dem för er och gav er deras land. </v><v n="10">Jag sade till er: Jag är Herren, er Gud, ni får inte dyrka de gudar som dyrkas av amoreerna, i vilkas land ni bor. Men ni lyssnade inte på mig.«</v><v n="11">Herrens ängel kom till Ofra och satte sig under terebinten som tillhörde aviesriten Joash. Gideon, hans son, höll just på att tröska vete i vinpressen för att midjaniterna inte skulle komma åt det. </v><v n="12">Herrens ängel visade sig för honom och sade: »Herren är med dig, tappre krigare!« </v><v n="13">Gideon svarade: »Men, herre, om Herren är med oss, varför har då allt detta drabbat oss? Var är alla de under som våra fäder talade om när de berättade hur Herren förde oss ut ur Egypten? Nu har Herren svikit oss och gett oss i midjaniternas våld.« </v><v n="14">Herren vände sig till Gideon och sade: »Gå, och bruka den kraft du äger till att rädda Israel ur midjaniternas våld. Det är jag som sänder dig.« </v><v n="15">Gideon svarade: »Men, herre, hur skulle jag kunna rädda Israel? Min ätt är den ringaste i Manasse, och själv är jag den yngste i min familj.« </v><v n="16">Herren sade: »Jag skall vara med dig. Du kommer att slå midjaniterna som om de vore en enda man.« </v><v n="17">Gideon sade: »Om jag har din ynnest, ge mig då ett tecken på att det verkligen är du som talar med mig. </v><v n="18">Gå inte härifrån, förrän jag är tillbaka. Jag skall hämta en gåva och ställa fram den åt dig.« Han svarade: »Jag stannar här tills du kommer tillbaka.«
</v><v n="19">Gideon gick in och tillredde en killing och bakade osyrade brödkakor av en efa mjöl. Han lade köttet i en korg och slog spadet i en kruka. Sedan bar han ut alltsammans till ängeln under terebinten och ställde fram det. </v><v n="20">Guds ängel sade: »Lägg köttet och bröden på klippan där borta och häll spadet över.« Gideon gjorde så. </v><v n="21">Herrens ängel sträckte ut sin stav och lät spetsen röra vid köttet och bröden. En eld slog upp ur stenen och förtärde köttet och bröden. Och Herrens ängel försvann. </v><v n="22">Då förstod Gideon att det var Herrens ängel, och han utropade: »Ve mig, Herre, min Gud, jag har sett Herrens ängel ansikte mot ansikte.«
</v><v n="23">Herren sade till honom: »Du kan vara trygg. Var inte rädd, du skall inte dö.« </v><v n="24">Gideon byggde där ett altare åt Herren, och han kallade det »Herren är trygghet«. Det står kvar än i dag i aviesriternas Ofra.</v><v n="25">Den natten sade Herren till Gideon: »Ta din fars tjur, den granna sjuårstjuren, riv ner din fars baalsaltare och hugg ner asherapålen som står bredvid. </v><v n="26">Bygg sedan på föreskrivet sätt ett altare åt Herren, din Gud, där uppe på berget och offra den granna tjuren som brännoffer med den nerhuggna asherapålen som ved.«
</v><v n="27">Gideon tog med sig tio drängar och gjorde som Herren hade befallt. Men han vågade inte göra det under dagen, han var rädd för sin familj och för folket i staden, så han gjorde det på natten. </v><v n="28">Tidigt nästa morgon såg männen i staden att baalsaltaret var rivet, att asherapålen bredvid var nerhuggen och att den granna tjuren hade offrats på ett nybyggt altare. </v><v n="29">»Vem har gjort detta?« sade de till varandra. När de frågade sig för och undersökte saken fick de veta att det var Gideon, Joashs son. </v><v n="30">De sade till Joash: »Skicka ut din son, han måste dö! Han har rivit baalsaltaret och huggit ner asherapålen som stod bredvid.« </v><v n="31">Men Joash sade till dem som ansatte honom: »Skall ni försvara Baal? Skall ni hjälpa honom? Den som försvarar honom skall dödas innan morgonen kommer. Är han en gud, låt honom då försvara sig själv mot den som river hans altare.« </v><v n="32">Den dagen fick Gideon namnet Jerubbaal, ty man sade: »Må Baal försvara sig mot den som river hans altare.«</v><v n="33">Midjaniterna, amalekiterna och folk från Östlandet slöt sig samman. De gick över Jordan och slog läger på Jisreelslätten. </v><v n="34">Herrens ande uppfyllde Gideon. Han stötte i horn, och aviesriterna slöt upp kring honom. </v><v n="35">Han sände bud till hela Manasse, och även där slöt man upp. Också till Asher, Sebulon och Naftali sände han bud, och de anslöt sig till de andra.
</v><v n="36">Gideon sade till Gud: »Vill du verkligen rädda Israel genom mig, som du har lovat? </v><v n="37">Jag lägger nu en ulltapp på tröskplatsen. Om daggen faller på ullen, medan marken runtomkring är torr, då vet jag att du vill rädda Israel genom mig, som du har lovat.« </v><v n="38">Och det var vad som hände. När Gideon tidigt nästa morgon kramade ur ullen, pressade han ut så mycket dagg att en hel skål fylldes med vatten. </v><v n="39">Gideon sade till Gud: »Bli inte vred om jag tar till orda en gång till. Jag vill göra ännu ett prov med ullen. Låt ullen få vara torr, medan det faller dagg på marken runtomkring.« </v><v n="40">Och under natten gjorde Gud just så: ullen var torr, medan det hade fallit dagg på marken runtomkring.
</v></c><c n="7">
<v n="1">På morgonen bröt Jerubbaal, dvs. Gideon, och hela hans här upp och slog läger nära Harodkällan. Han hade då midjaniternas läger i norr, på slätten vid Morehöjden. </v><v n="2">Herren sade till Gideon: »Du har för mycket folk med dig. Jag vill inte ge midjaniterna i deras våld, då kunde israeliterna ta äran åt sig och tro att de segrat av egen kraft. </v><v n="3">Kungör nu för ditt folk att den som är rädd och ängslig skall lämna Gilboaberget och skynda tillbaka hem.« Av hären återvände 22 000 man, medan 10 000 stannade kvar.
</v><v n="4">Herren sade till Gideon: »Du har fortfarande för mycket folk. Låt dem gå ner till källan, där skall jag gallra dem åt dig. Den jag säger att du skall ta med, han skall följa med dig, och den jag säger att du inte skall ta med, han skall inte följa med.« </v><v n="5">Gideon lät sitt folk gå ner till källan, och Herren sade till honom: »Den som lapar i sig vattnet som hundarna gör skall du ställa för sig, och den som lägger sig på knä för att dricka skall du ställa för sig!« </v><v n="6">De som förde händerna till munnen och lapade var trehundra man, resten lade sig på knä och drack. </v><v n="7">Herren sade till Gideon: »Med de trehundra man som lapade vattnet skall jag rädda er. Jag ger midjaniterna i ditt våld. Alla de andra kan gå hem, var och en till sitt.« </v><v n="8">När man tagit hand om folkets proviant och deras horn skickade Gideon hem de andra israeliterna och behöll bara de trehundra. Nedanför honom på slätten låg midjaniternas läger.
</v><v n="9">Den natten sade Herren till Gideon: »Gå till anfall mot lägret, jag ger det i ditt våld. </v><v n="10">Och om du inte vågar anfalla, ta då med dig din tjänare Pura ner till lägret </v><v n="11">och hör vad de säger där. Det kommer att ge dig mod att anfalla lägret.«
Gideon och hans tjänare Pura gick ner till lägrets förposter. </v><v n="12">Midjaniterna, amalekiterna och alla från Östlandet hade slagit sig ner på slätten som en svärm gräshoppor, och deras kameler var oräkneliga som sandkornen på havsstranden. </v><v n="13">När Gideon kom fram höll en man just på att berätta en dröm för sin kamrat: »Jag drömde att en kornbrödskaka kom rullande in i midjaniternas läger och fram till ett tält. Den stötte emot tältet, så att det välte och hamnade upp och ner. Och där blev det liggande.« </v><v n="14">Kamraten svarade: »Det måste syfta på Gideons svärd, israeliten, Joashs son. Gud har gett midjaniterna och hela lägret i hans våld.«
</v><v n="15">När Gideon hörde drömmen berättas och tydas föll han ner och tillbad. Därefter gick han tillbaka till israeliternas läger och ropade: »Gör er redo! Herren har gett midjaniternas läger i ert våld.« </v><v n="16">Han delade in sina trehundra man i tre avdelningar och gav varje man ett horn, en tom kruka och en fackla att ha i krukan. </v><v n="17">Och han sade till dem: »Se på mig och gör som jag! När jag är framme vid utkanten av lägret skall ni göra precis som jag gör. </v><v n="18">När jag och de som följer mig stöter i hornen skall ni andra också stöta i era horn runt hela lägret och ropa: För Herren och Gideon!«
</v><v n="19">Gideon och hans hundra man nådde utkanten av lägret i början av mellersta nattväkten, efter vaktavlösningen. De stötte i hornen och slog sönder krukorna de hade med sig. </v><v n="20">Alla tre avdelningarna stötte i sina horn och krossade sina krukor. I vänster hand höll de facklorna och i höger hornen de stötte i, och de ropade: »Svärd för Herren och Gideon!« </v><v n="21">Israeliterna stod kvar runt lägret, var och en på sin plats, men alla i lägret rusade upp och flydde skrikande. </v><v n="22">När de stötte i de trehundra hornen lät Herren alla i lägret vända sina svärd mot varandra. Hären flydde till Bet Hashitta, i riktning mot Serera, ända till trakten av Avel Mechola nära Tabbat. </v><v n="23">Alla i Israel bådades upp, från Naftali, Asher och hela Manasse, och de förföljde midjaniterna.</v><v n="24">Gideon sände bud till hela Efraims bergsbygd och lät säga: »Dra ut mot midjaniterna och spärra flodövergångarna fram till Bet Bara vid Jordan.« Och folket i Efraim bådades upp och spärrade flodövergångarna fram till Bet Bara vid Jordan. </v><v n="25">De tog två midjanitiska hövdingar till fånga, Orev och Seev. Orev dödade de vid Orevklippan och Seev vid Seevs vinpress. De fortsatte att förfölja midjaniterna och tog med sig Orevs och Seevs huvuden till Gideon på andra sidan Jordan.
</v></c><c n="8">
<v n="1">Efraimiterna sade till Gideon: »Varför gjorde du så här mot oss, varför kallade du inte på oss när du drog ut i strid mot midjaniterna?« På deras häftiga anklagelser </v><v n="2">svarade Gideon: »Vad har jag uträttat jämfört med er? Efraims efterskörd är ju rikare än Aviesers vinbärgning. </v><v n="3">Det var i ert våld Gud gav de midjanitiska hövdingarna Orev och Seev. Vad har jag uträttat jämfört med er?« När han talade så, lade sig deras vrede mot honom.</v><v n="4">Gideon och hans trehundra man nådde fram till Jordan och gick över floden. Förföljandet hade gjort dem utmattade, </v><v n="5">och Gideon bad därför männen i Suckot: »Ge mitt folk några brödkakor, de är alldeles utmattade. Jag är på jakt efter de midjanitiska kungarna Sevach och Salmunna.« </v><v n="6">Ledarna i Suckot svarade: »Du tycks redan ha Sevach och Salmunna i ditt våld, eftersom vi skall hålla din här med bröd.« </v><v n="7">Då sade Gideon: »När Herren har gett Sevach och Salmunna i mitt våld skall jag sannerligen tröska er tillsammans med ökentörnen och tistlar.« </v><v n="8">Därifrån begav han sig till Penuel och bad om samma sak, men i Penuel svarade man likadant som i Suckot. </v><v n="9">Då sade Gideon till folket i Penuel: »När jag kommer tillbaka som segrare skall jag riva tornet här.«
</v><v n="10">Sevach och Salmunna befann sig i Karkor med sina härar, omkring 15 000 man. Det var allt som återstod av östfolkens styrkor; 120 000 väpnade män hade stupat. </v><v n="11">Gideon gick längs karavanvägen öster om Novach och Jogbeha och överföll hären, som trodde sig vara i säkerhet. </v><v n="12">Sevach och Salmunna flydde, men Gideon förföljde dem. Han tog de båda midjanitiska kungarna till fånga och satte skräck i hela hären.
</v><v n="13">Gideon, Joashs son, vände tillbaka från striden genom Herespasset. </v><v n="14">Han tillfångatog en ung man från Suckot och förhörde honom, och han fick skriva ner namnen på de ledande och äldste i Suckot åt Gideon, 77 namn allt som allt. </v><v n="15">När Gideon kom till männen i Suckot sade han: »Här har ni Sevach och Salmunna. Ni hånade mig för dem och sade: Du tycks redan ha Sevach och Salmunna i ditt våld eftersom vi skall hålla dina trötta mannar med bröd.« </v><v n="16">Han grep stadens äldste och tog ökentörnen och tistlar och tröskade männen i Suckot bland dem. </v><v n="17">Tornet i Penuel rev han, och han dödade männen i staden.
</v><v n="18">Gideon frågade Sevach och Salmunna: »Hur var det med männen ni dödade vid Tabor?« De svarade: »De liknade dig, de såg ut som kungasöner allesammans.« </v><v n="19">Han sade: »Det var mina bröder, min mors söner. Så sant Herren lever, om ni hade låtit dem leva skulle jag inte ha dödat er.« </v><v n="20">Sedan sade han till sin förstfödde son Jeter: »Gå fram och döda dem!« Men sonen drog inte sitt svärd, han vågade inte, han var ännu bara en pojke. </v><v n="21">Sevach och Salmunna sade: »Kom själv och hugg ner oss! Sådan man, sådan styrka!« Då gick Gideon fram och dödade Sevach och Salmunna. Han tog också månsmyckena som hängde om halsen på deras kameler.</v><v n="22">Israeliterna sade till Gideon: »Härska över oss, du och din son och din sonson, du har räddat oss ur midjaniternas våld.« </v><v n="23">Men Gideon svarade: »Varken jag eller min son skall härska över er. Herren skall vara er härskare.«
</v><v n="24">Gideon sade till dem: »Jag ber er att ni, var och en, ger mig ringarna ni tagit som byte.« Fienderna bar nämligen örringar av guld, eftersom de var ismaeliter. </v><v n="25">De svarade att han skulle få dem, och så bredde de ut en mantel, där alla kastade ringarna de tagit som byte. </v><v n="26">Guldringarna som han bett att få vägde 1 700 siklar. Därtill kom månsmycken och droppsmycken, purpurdräkterna som de midjanitiska kungarna burit och halssmyckena som hängt på kamelerna. </v><v n="27">Av allt detta gjorde Gideon en efod och ställde upp den i sin stad Ofra. Hela Israel ägnade den sin trolösa avgudadyrkan, och den fick Gideon och hans hus på fall.
</v><v n="28">Midjaniterna kuvades av israeliterna, och de återvann aldrig sin styrka. Landet hade nu lugn och ro i fyrtio år, så länge Gideon levde.
</v><v n="29">Jerubbaal, Joashs son, begav sig hem och stannade sedan där. </v><v n="30">Gideon var far till sjuttio söner; han hade många hustrur. </v><v n="31">En bihustru i Shekem födde honom också en son. Honom gav han namnet Avimelek. </v><v n="32">Gideon, Joashs son, dog i hög ålder och begravdes i sin far Joashs grav i aviesriternas Ofra.
</v><v n="33">När Gideon var död var israeliterna åter otrogna med baalsgudarna, och de gjorde Baal Berit till sin gud. </v><v n="34">Israeliterna glömde Herren, sin Gud, som hade räddat dem från alla fiender som omgav dem. </v><v n="35">De visade heller ingen trohet mot Jerubbaals, dvs. Gideons, släkt, som tack för allt det goda han gjort för Israel.
</v></c><c n="9">
<v n="1">Avimelek, Jerubbaals son, begav sig till sin mors bröder i Shekem. Han bad dem och hela sin släkt på morssidan </v><v n="2">att fråga Shekems borgare: »Vilket föredrar ni, att sjuttio män, Jerubbaals alla söner, härskar över er eller att en enda man gör det? Tänk på att jag är ert eget kött och blod.« </v><v n="3">Hans mors bröder framförde hans sak till shekemiterna, och de vanns för Avimelek. »Han är ju en av våra egna«, menade de. </v><v n="4">De gav honom 70 siklar silver från Baal Berits tempel, och för dem lejde Avimelek en hop råa sällar som följde honom. </v><v n="5">Sedan begav han sig till sin släkt i Ofra och dödade där sina bröder, Jerubbaals sjuttio söner, alla på en och samma sten. Endast Jotam, Jerubbaals yngste son, klarade sig, eftersom han hade gömt sig. </v><v n="6">Shekems borgare och Bet Millos invånare samlades och begav sig till Stenstodsterebinten i Shekem, där de utropade Avimelek till kung.</v><v n="7">När Jotam fick veta detta gick han upp på Gerisimbergets topp och ropade med hög röst:
»Shekems borgare, hör på mig,
så att Gud må höra på er.
</v><v n="8">En gång beslutade träden
att smörja en konung åt sig.
De bad olivträdet:
Bli vår konung!
</v><v n="9">Men olivträdet svarade dem:
Skall jag sluta att ge av min feta saft,
varmed gudar och människor äras,
för att i stället stå och vaja
högt över de andra träden?
</v><v n="10">Då bad de fikonträdet:
Kom och bli vår konung!
</v><v n="11">Men fikonträdet svarade dem:
Skall jag sluta att ge av min sötma,
av min härliga frukt,
för att i stället stå och vaja
högt över de andra träden?
</v><v n="12">Då bad de vinstocken:
Kom och bli vår konung!
</v><v n="13">Men vinstocken svarade dem:
Skall jag sluta att ge av min saft,
som gör gudar och människor glada,
för att i stället stå och vaja
högt över de andra träden?
</v><v n="14">Då bad alla träden törnbusken:
Kom och bli vår konung!
</v><v n="15">Törnbusken sade till träden:
Är det er ärliga mening
att smörja mig till er konung,
sök då skydd i min skugga.
Om inte, skall eld slå ut från törnbusken
och förtära alla cedrar på Libanon.
</v><v n="16">Hör nu på! Handlade ni ärligt och hederligt när ni gjorde Avimelek till kung? Handlade ni rätt mot Jerubbaal och hans hus, gav ni honom den lön hans gärningar förtjänat? </v><v n="17">Min far kämpade för er och vågade livet för att rädda er ur midjaniternas våld. </v><v n="18">Ni däremot har i dag rest er mot min fars familj. Ni har dödat hans söner, sjuttio män på en och samma sten. Ni har gjort Avimelek, hans son med en slavinna, till kung över er shekemiter, bara för att han är en av era egna. </v><v n="19">Om ni handlade ärligt och hederligt mot Jerubbaal och hans hus i dag, gläd er då över Avimelek och låt honom glädjas över er. </v><v n="20">Om inte, skall eld slå ut från Avimelek och förtära Shekems borgare och Bet Millos invånare. Och eld skall slå ut från Shekems borgare och Bet Millos invånare och förtära Avimelek.«
</v><v n="21">Sedan flydde Jotam därifrån. Han begav sig till Beer och slog sig ner där för att vara utom räckhåll för sin bror Avimelek.</v><v n="22">När Avimelek hade härskat över israeliterna i tre år </v><v n="23">sådde Gud split mellan Avimelek och Shekems borgare, och de avföll från honom. </v><v n="24">Det skedde för att våldsdådet mot Jerubbaals sjuttio söner skulle bli hämnat; deras bror Avimelek, som dräpte dem, och shekemiterna, som uppmuntrade honom till det, skulle nu få plikta för deras död. </v><v n="25">För att skada Avimelek ordnade shekemiterna bakhåll på bergshöjderna, och man plundrade alla som färdades på vägarna. Detta rapporterades till Avimelek.
</v><v n="26">Gaal, Eveds son, och hans bröder kom förbi Shekem, och Shekems borgare fick förtroende för honom. </v><v n="27">En gång när de varit ute och skördat vinet i vingårdarna och trampat druvorna, firade de en tacksägelsefest. De höll till i sin guds tempel och åt och drack och började sedan förbanna Avimelek: </v><v n="28">»Vem är Avimelek«, sade Gaal, Eveds son, »och vilka är shekemiterna, eftersom vi skall tjäna honom? Jerubbaals son och Sevul, hans uppsyningsman, har ju stått i tjänst hos ättlingar till Hamor, Shekems anfader. Varför skulle vi tjäna honom? </v><v n="29">Tänk om jag hade makt över folket här! Då skulle jag göra mig av med Avimelek. Jag skulle säga: Skaffa dig en större här och kom an!«
</v><v n="30">När Sevul, stadsfogden, fick höra vad Gaal, Eveds son, hade sagt blev han rasande, </v><v n="31">men han var slug och sände bud till Avimelek: »Gaal, Eveds son, och hans bröder har kommit till Shekem och uppviglar staden mot dig. </v><v n="32">Bryt upp i natt med ditt folk och lägg dig i bakhåll ute på fälten. </v><v n="33">I morgon bitti när solen går upp skall du gå till attack mot staden. Då kommer Gaal att rycka ut mot dig med sitt folk, och sedan kan du göra med honom som du själv finner bäst.«
</v><v n="34">Avimelek och allt hans folk bröt upp under natten och lade sig i bakhåll utanför Shekem, delade på fyra grupper. </v><v n="35">När Gaal, Eveds son, kom ut och ställde sig i öppningen till stadsporten, lämnade Avimelek och hans män bakhållet. </v><v n="36">Gaal fick syn på dem och sade till Sevul: »Titta, det kommer folk från bergen.« Sevul sade: »Det är bara skuggor på bergen som du tar för människor.« </v><v n="37">Men Gaal fortsatte: »Jo, det kommer folk från Världens navel och en annan skara bortifrån Teckentydarterebinten.« </v><v n="38">Då sade Sevul: »Vad säger du nu, du som var så stor i orden och sade: Vem är Avimelek, eftersom vi skall tjäna honom? — Här kommer det folk som du föraktade. Dra nu ut och kämpa med dem!« </v><v n="39">Och Gaal drog ut i spetsen för Shekems borgare och kämpade med Avimelek. </v><v n="40">Avimelek drev honom tillbaka, och han måste ta till flykten. Många föll, och det låg stupade ända fram till stadsporten. </v><v n="41">Avimelek stannade i Aruma, medan Sevul drev bort Gaal och hans bröder. De fick inte vara kvar i Shekem.
</v><v n="42">Dagen därpå gick folket ut på fälten, och Avimelek fick rapport om detta. </v><v n="43">Han delade sina män i tre grupper och lade sig i bakhåll ute på fälten. När han såg folket komma ut ur staden, gick han till angrepp och dödade dem. </v><v n="44">Avimelek och hans grupp rusade fram och blockerade stadsporten, medan de två andra grupperna gick till attack mot dem som befann sig ute på fälten och dödade dem. </v><v n="45">Avimelek anföll staden under hela dagen. Han intog den och dödade dem därinne. Sedan lät han riva ner staden till grunden och beströdde platsen med salt.
</v><v n="46">När borgarna i Shekemtornet hörde om detta begav de sig till valvet under El Berits tempel. </v><v n="47">Avimelek fick rapport om att alla borgarna i Shekemtornet var samlade på ett ställe </v><v n="48">och gick med allt sitt folk upp på Salmonberget. Han tog en yxa och högg av en trädgren och lade den på axeln. »Ni såg vad jag gjorde«, sade han till sina män, »skynda på och gör likadant!« </v><v n="49">Och alla högg sina grenar och följde efter Avimelek. De lade grenarna runt valvet och tände på, så att valvet brann och folket brändes inne. Så dog alla i Shekemtornet, omkring tusen män och kvinnor.
</v><v n="50">Avimelek begav sig till Teves, som han belägrade och intog. </v><v n="51">I staden fanns ett befäst torn, dit alla män och kvinnor och alla stadens borgare hade tagit sin tillflykt. De stängde in sig där och gick upp på taket. </v><v n="52">När Avimelek kom dit angrep han tornet. Men när han kom intill tornporten för att sticka den i brand </v><v n="53">kastade en kvinna en kvarnsten rakt ner i huvudet på honom, så att skallen krossades. </v><v n="54">Han ropade genast på sin väpnare: »Drag ditt svärd och ge mig dödsstöten. Ingen skall kunna säga att det var en kvinna som dödade mig.« Och väpnaren stack ihjäl honom.
</v><v n="55">När israeliterna såg att Avimelek var död återvände de hem, var och en till sitt.
</v><v n="56">-</v><v n="57">Det onda som Avimelek hade gjort mot sin far när han dödade sina sjuttio bröder och det onda som männen i Shekem hade gjort lät Gud alltså falla tillbaka på dem själva. De drabbades av den förbannelse som Jotam, Jerubbaals son, hade uttalat.
</v></c><c n="10">
<v n="1">Efter Avimelek trädde Tola fram som Israels räddare. Han var son till Pua, Dodos son, och tillhörde Isaskars stam. Han bodde i Shamir i Efraims bergsbygd, </v><v n="2">och han var domare i Israel i tjugotre år. Sedan dog han och begravdes i Shamir. </v><v n="3">Efter honom trädde Jair från Gilead fram. Han var domare i Israel i tjugotvå år. </v><v n="4">Han hade trettio söner, som red på trettio åsnehingstar och ägde trettio städer. Dessa kallas än i dag för Jairs byar och ligger i Gilead. </v><v n="5">Jair dog och begravdes i Kamon.</v><v n="6">Israeliterna gjorde åter det som var ont i Herrens ögon: de dyrkade baalsgudarna och astartegudinnorna, arameernas, sidoniernas, moabiternas, ammoniternas och filisteernas gudar. De övergav Herren och dyrkade inte längre honom. </v><v n="7">Då blev Herren vred på dem och utlämnade dem åt filisteer och ammoniter.
</v><v n="8">Detta år hade ammoniterna i arton år plågat och förtryckt de israeliter som bodde på andra sidan Jordan i amoreernas land i Gilead. </v><v n="9">Nu gick ammoniterna över Jordan och anföll folket i Juda, Benjamin och Efraim. Israeliternas nöd var stor. </v><v n="10">Då ropade de till Herren: »Vi syndade mot dig när vi övergav vår Gud och dyrkade baalsgudarna.« </v><v n="11">-</v><v n="12">Herren svarade dem: »När ni förtrycktes av egypterna, amoreerna, ammoniterna, filisteerna, sidonierna, amalekiterna och midjaniterna, då ropade ni till mig och jag räddade er ur deras våld. </v><v n="13">Men ni övergav mig och dyrkade andra gudar. Därför vill jag inte rädda er igen. </v><v n="14">Ropa nu till de gudar ni har valt, så får de rädda er när ni är i nöd.« </v><v n="15">Israeliterna sade till Herren: »Vi har syndat. Gör vad du vill med oss, bara du räddar oss den här gången.« </v><v n="16">De gjorde sig av med de främmande gudar de hade hos sig och dyrkade Herren i stället. Då stod han inte längre ut med att se dem lida.
</v><v n="17">Ammoniterna bådades upp och slog läger i Gilead. Då samlades israeliterna, och de slog läger i Mispa. </v><v n="18">Folket, dvs. ledarna i Gilead, sade sinsemellan: »Den som först går ut i strid mot ammoniterna skall vara hövding för alla som bor i Gilead.«
</v></c><c n="11">
<v n="1">Gileaditen Jefta var en tapper krigare. Han var en oäkting, och Gilead var hans far. </v><v n="2">Men Gilead hade söner också med sin hustru, och när de hade växt upp drev de bort Jefta. »Du har ingen del i vår fars hus«, sade de, »du är ju en främmande kvinnas son.« </v><v n="3">Jefta flydde undan sina bröder och slog sig ner i landet Tov. Löst folk slöt sig till honom där och drog omkring tillsammans med honom.
</v><v n="4">En tid därefter angrep ammoniterna Israel. </v><v n="5">När ammoniterna gick till anfall gav sig Gileads äldste i väg för att hämta Jefta från landet Tov. </v><v n="6">»Kom och bli vår anförare«, bad de, »så att vi kan kämpa mot ammoniterna.« </v><v n="7">Jefta svarade Gileads äldste: »Ni hatade mig och drev bort mig från min fars hus. Varför kommer ni till mig nu när ni är i nöd?« </v><v n="8">De svarade: »Det är just därför vi vänder oss till dig. Följ med oss och kämpa mot ammoniterna, så skall du bli hövding för alla som bor i Gilead.« </v><v n="9">Då sade Jefta till Gileads äldste: »Om ni hämtar hem mig för att jag skall kämpa mot ammoniterna och Herren låter mig besegra dem, då blir jag er hövding.« </v><v n="10">De äldste svarade: »Herren är vårt vittne: vi lovar att göra som du har sagt.« </v><v n="11">Jefta följde då med Gileads äldste, och folket gjorde honom till sin hövding och anförare. I Mispa bekräftade Jefta inför Herren vad han hade sagt.</v><v n="12">Jefta skickade sändebud till ammoniternas kung och frågade: »Vad har vi för otalt med varandra eftersom du angriper mitt land?« </v><v n="13">Ammoniternas kung svarade sändebuden: »När israeliterna drog ut ur Egypten tog de mitt land mellan Arnon och Jabbok, ända fram till Jordan. Lämna nu godvilligt tillbaka allt.« </v><v n="14">Då skickade Jefta på nytt sändebud till ammoniternas kung </v><v n="15">och sade: »Så säger Jefta: Israeliterna tog inte moabiternas och ammoniternas land. </v><v n="16">De drog ut ur Egypten och vandrade genom öknen fram till Sävhavet och kom till Kadesh. </v><v n="17">Där sände de bud till kungen av Edom och bad att få ta vägen genom hans land, men han ville inte höra på dem. De sände även bud till kungen av Moab, men inte heller han ville tillåta det. Då stannade de kvar i Kadesh. </v><v n="18">När de sedan vandrade genom öknen tog de vägen runt Edom och Moab och kom fram öster om Moab. De slog läger på andra sidan Arnon, men de gick inte in på Moabs område — Arnon är nämligen gräns mot Moab. </v><v n="19">Sedan skickade israeliterna bud till amoreernas kung Sichon, kungen i Heshbon, och bad att få ta vägen genom hans land för att komma dit de skulle. </v><v n="20">Men Sichon förbjöd israeliterna att ta vägen över hans område. Han samlade allt sitt folk, de slog läger i Jahas och gick till anfall mot israeliterna. </v><v n="21">Då gav Herren, Israels Gud, Sichon och hela hans här i israeliternas våld. De besegrade dem och intog hela det land som tillhörde amoreerna som bodde där. </v><v n="22">De erövrade allt amoreiskt land från Arnon till Jabbok och från öknen till Jordan. </v><v n="23">Herren, Israels Gud, drev undan amoreerna för sitt folk Israel, och nu vill du inta deras land! </v><v n="24">När Kemosh, din gud, har drivit bort ett folk för dig, så intar ju du deras land, och var gång Herren, vår Gud, har drivit undan ett folk för oss, så intar vi deras land. </v><v n="25">Är du verkligen förmer än Balak, Sippors son, kungen av Moab? Han tvistade inte med israeliterna och angrep dem inte. </v><v n="26">I trehundra år har israeliterna bott i Heshbon med lydstäder, i Aroer med lydstäder och i städerna på båda sidor om Arnon. Varför har ni inte tagit dem under hela den tiden? </v><v n="27">Jag för min del har aldrig gjort dig något ont. Det är du som vill skada mig genom att angripa mig. Nu får Herren, domaren, skipa rätt mellan israeliter och ammoniter.« </v><v n="28">Men ammoniternas kung ville inte lyssna till det budskap Jefta sänt honom.</v><v n="29">Herrens ande kom över Jefta. Han tågade genom Gilead och Manasse, passerade Mispa i Gilead och drog vidare mot ammoniterna. </v><v n="30">Jefta avgav ett löfte till Herren: »Om du ger ammoniterna i mitt våld, </v><v n="31">så lovar jag att den som först kommer ut genom dörren till mitt hus och möter mig, när jag återvänder efter att ha besegrat ammoniterna, skall tillhöra Herren och offras som brännoffer.«
</v><v n="32">Jefta gick till anfall mot ammoniterna, och Herren gav dem i hans våld. </v><v n="33">Han tillfogade dem ett förödande nederlag och intog landet från Aroer till trakten av Minnit, tjugo städer, ända fram till Avel Keramim. Så underkuvades ammoniterna av israeliterna.
</v><v n="34">När Jefta kom hem till sitt hus i Mispa gick hans dotter ut och mötte honom med tamburin och dans. Hon var hans enda barn, han hade inga andra, varken söner eller döttrar. </v><v n="35">När Jefta fick se henne rev han sönder sina kläder och ropade: »Ve mig, min dotter, du krossar mig, du drar olycka över mig! Jag har gett Herren ett löfte som jag inte kan ta tillbaka.« </v><v n="36">Hon svarade honom: »Far, om du har gett Herren ett löfte, gör då med mig som du har lovat, nu när Herren har skaffat dig hämnd på dina fiender, på ammoniterna.« </v><v n="37">Och hon fortsatte: »Jag ber bara om detta: Ge mig en frist på två månader, så att jag kan ströva i bergen med mina väninnor och gråta över att jag måste dö som jungfru.« — </v><v n="38">»Gå«, sade han, och han tillät henne att vara borta i två månader. Hon begav sig då upp i bergen tillsammans med sina väninnor, och där begrät hon sin jungfrudom. </v><v n="39">Efter två månader kom hon tillbaka till sin far, och han gjorde då med henne i enlighet med sitt löfte. Hon hade inte haft någon man.
Det blev sed i Israel </v><v n="40">att kvinnorna varje år går ut för att under fyra dagar besjunga gileaditen Jeftas dotter.
</v></c><c n="12">
<v n="1">Efraimiterna bådades upp och gick över Jordan i riktning mot Safon. De sade till Jefta: »Varför angrep du ammoniterna utan att kalla på oss så att vi fick följa dig? Nu sätter vi eld på ditt hus och bränner dig inne.« </v><v n="2">Jefta svarade dem: »När jag och mitt folk var i bitter fejd med ammoniterna kallade jag på er, men ni hjälpte mig inte mot dem. </v><v n="3">När jag såg att ni inte ville hjälpa mig tog jag mitt öde i egna händer och drog ut mot ammoniterna, och Herren gav dem i mitt våld. Så varför kommer ni nu och vill angripa mig?«
</v><v n="4">Jefta samlade alla män i Gilead och gick till anfall mot efraimiterna. Männen från Gilead besegrade efraimiterna, som brukade säga: »Ni är bara flyktingar från Efraim, ni gileaditer, hälften Efraim, hälften Manasse.« </v><v n="5">Gileaditerna spärrade vadställena över Jordan för efraimiterna, och när någon av de flyende efraimiterna ville gå över floden frågade gileaditerna: »Är du efraimit?« Om han svarade nej </v><v n="6">sade de: »Säg shibbolet!« Om han då sade »sibbolet«, därför att han inte kunde uttala ordet rätt, grep de honom och högg ner honom vid vadstället. Vid detta tillfälle stupade 42 000 efraimiter.</v><v n="7">Jefta var domare i Israel i sex år. Sedan dog gileaditen Jefta och begravdes i sin hemstad i Gilead.
</v><v n="8">Efter honom blev Ivsan från Betlehem domare i Israel. </v><v n="9">Han hade trettio söner. Trettio döttrar gifte han bort, och trettio nya förde han hem som hustrur åt sina söner. Ivsan var domare i Israel i sju år. </v><v n="10">Sedan dog han och begravdes i Betlehem. </v><v n="11">Efter honom blev Elon från Sebulon domare i Israel. Han var domare i tio år. </v><v n="12">Sedan dog han och begravdes i Ajalon på Sebulons område. </v><v n="13">Efter honom blev Avdon från Piraton, Hillels son, domare i Israel. </v><v n="14">Avdon hade fyrtio söner och trettio sonsöner, och de red på sjuttio åsnehingstar. Han var domare i Israel i åtta år. </v><v n="15">Sedan dog Avdon från Piraton, Hillels son. Han begravdes i Piraton på Efraims område, vid amalekiternas berg.
</v></c><c n="13">
<v n="1">Israeliterna gjorde åter det som var ont i Herrens ögon, och Herren gav dem i filisteernas våld i fyrtio år.
</v><v n="2">Det fanns en man i Sora som var av danitisk släkt och hette Manoach. Hans hustru var ofruktsam och hade inga barn. </v><v n="3">Herrens ängel visade sig för henne och sade: »Du är ofruktsam och har inga barn, men du kommer att bli havande och föda en son. </v><v n="4">Var noga med att inte dricka vin eller starka drycker och att inte äta någonting orent. </v><v n="5">Du skall bli havande och föda en son. Ingen rakkniv får någonsin vidröra hans huvud. Pojken skall vara en Guds nasir redan från moderlivet. Med honom inleds Israels befrielse från filisteerna.«
</v><v n="6">Kvinnan gick till sin man och berättade: »Det kom en gudsman till mig, han såg ut som Guds ängel och fyllde mig med bävan. Jag frågade inte varifrån han kom, och han talade inte om vad han hette. </v><v n="7">Han sade: Du kommer att bli havande och föda en son. Du får inte dricka vin eller starka drycker och inte äta någonting orent. Pojken skall vara en Guds nasir från moderlivet ända till sin död.«
</v><v n="8">Då bad Manoach till Herren: »Herre, låt gudsmannen du sände komma till oss igen och lära oss hur vi skall göra med pojken som skall födas.« </v><v n="9">Gud hörde Manoachs bön, och Guds ängel kom till hans hustru igen. Hon befann sig då ute på åkern, men hennes man Manoach var inte där. </v><v n="10">Hon sprang genast hem och berättade för honom: »Mannen som kom till mig häromdagen har visat sig för mig!« </v><v n="11">Manoach följde med sin hustru, och när han kom fram till mannen frågade han: »Var det du som talade med min hustru?« — »Ja«, svarade mannen. </v><v n="12">»När dina ord har gått i uppfyllelse, hur skall då pojken tas om hand, hur skall vi göra med honom?« frågade Manoach. </v><v n="13">Herrens ängel sade: »Din hustru måste vara noga med allt det jag sagt henne. </v><v n="14">Hon får inte äta någonting som kommer från vinstocken, inte dricka vin eller starka drycker och inte äta någonting orent. Hon måste rätta sig efter allt som jag har befallt henne.« </v><v n="15">Manoach sade till Herrens ängel: »Vi vill gärna be dig stanna, så att vi kan laga till en killing åt dig.« </v><v n="16">Men Herrens ängel svarade: »Även om du ber mig stanna, kommer jag inte att äta av maten. Men om du frambär ett brännoffer, skall du offra det åt Herren.« Manoach visste inte att det var Herrens ängel </v><v n="17">och frågade: »Vad heter du? Vi vill hedra dig när dina ord går i uppfyllelse.« </v><v n="18">Herrens ängel sade: »Varför frågar du vad jag heter? Mitt namn är ofattbart.«
</v><v n="19">Manoach tog killingen och matoffret och offrade det på en klippa som ett brännoffer till Herren, han som gör det ofattbara. </v><v n="20">Då lågorna steg från altaret upp mot himlen, steg Herrens ängel upp i altarlågorna. Manoach och hans hustru såg det, och de föll ner med ansiktet mot marken. </v><v n="21">Herrens ängel visade sig sedan inte mer för Manoach och hans hustru. Manoach förstod nu att det varit Herrens ängel, </v><v n="22">och han sade till sin hustru: »Nu måste vi dö, vi har sett Gud.« </v><v n="23">Men hans hustru sade: »Om Herren velat döda oss, hade han inte tagit emot vårt brännoffer och matoffer, och inte heller hade han låtit oss se allt detta och höra något sådant.«
</v><v n="24">Kvinnan födde en son och gav honom namnet Simson. Pojken växte upp, och Herren välsignade honom. </v><v n="25">Herrens ande började ansätta honom vid Dans läger, mellan Sora och Eshtaol.
</v></c><c n="14">
<v n="1">En gång gick Simson ner till Timna. Där såg han en filisteisk kvinna. </v><v n="2">När han kom hem berättade han det för sin far och sin mor: »Jag såg en filisteisk kvinna i Timna«, sade han. »Ordna så att hon blir min hustru.« </v><v n="3">Föräldrarna sade: »Finns det ingen kvinna i din egen släkt eller i hela vårt folk, eftersom du måste gå till de oomskurna filisteerna för att få en hustru?« Simson sade till sin far: »Ordna så att hon blir min. Det är henne jag vill ha.« </v><v n="4">Hans far och mor förstod inte att Herren låg bakom alltsammans, att han sökte strid med filisteerna. Vid den tiden härskade filisteerna över Israel.
</v><v n="5">Simson gick ner till Timna med sina föräldrar. Just när de nådde fram till vingårdarna utanför Timna kom ett rytande lejon emot honom. </v><v n="6">Då föll Herrens ande över honom, och han slet lejonet i stycken med blotta händerna, som om det varit en killing. Men han berättade inte för sina föräldrar vad han hade gjort </v><v n="7">utan gick vidare. Han talade med kvinnan, och hon var den han ville ha.
</v><v n="8">När han efter en tid återvände för att gifta sig med kvinnan vek han av från vägen för att se på det döda lejonet. Då fick han se att det fanns en bisvärm och honung i kadavret. </v><v n="9">Han skrapade ut honungen i händerna och gick sedan och åt av den under vägen. När han kom tillbaka till föräldrarna delade han med sig av honungen, och de åt av den. Men han talade inte om att han skrapat ut honungen ur lejonkadavret.
</v><v n="10">Simsons far gick hem till kvinnan, och Simson ställde till med en fest, så som de unga männen brukade göra. </v><v n="11">När folket såg honom valde de ut trettio unga män till bröllopsföljet. </v><v n="12">Simson sade till dem: »Jag skall ge er en gåta. Om ni gissar rätt på den under de sju dagar festen varar skall jag ge er trettio linnerockar och trettio högtidsdräkter. </v><v n="13">Men om ni inte kan lösa den skall ni ge trettio linnerockar och trettio högtidsdräkter åt mig.« — »Ge oss din gåta«, sade de. »Låt höra!« </v><v n="14">Och Simson sade:
»Från storätaren kom ätbart,
från den starke kom sött.«
Efter tre dagar hade de ännu inte kunnat lösa gåtan. </v><v n="15">Den fjärde dagen sade de till Simsons hustru: »Locka din man att avslöja gåtans lösning för oss, annars bränner vi inne både dig och din familj. Bjöd ni kanske hit oss för att ruinera oss?« </v><v n="16">Och Simsons hustru låg nu över honom med gråt och tårar: »Du måste hata mig«, sade hon. »Du älskar mig inte. Du gav mina landsmän en gåta, men du vill inte avslöja lösningen för mig.« Han svarade: »Jag har inte avslöjat den för min far och mor. Skulle jag då avslöja den för dig?« </v><v n="17">Hon låg över Simson med sin gråt de sju dagar festen varade. Och den sjunde dagen avslöjade han lösningen, eftersom hon aldrig lämnade honom i fred, och hon förde den vidare till sina landsmän. </v><v n="18">Innan solen gick ner den sjunde dagen sade männen i staden till Simson:
»Vad är sötare än honung,
vad är starkare än ett lejon?«
Och han svarade dem:
»Hade ni inte plöjt med min kviga,
skulle ni aldrig ha gissat min gåta.«
</v><v n="19">Då föll Herrens ande över honom. Han gick till Ashkelon och slog ihjäl trettio män. Han tog deras dräkter och gav kläderna till dem som hade löst gåtan. I vredesmod vände han hem. </v><v n="20">Simsons hustru giftes bort med den som varit ledare för bröllopsföljet.
</v></c><c n="15">
<v n="1">En tid därefter, under veteskörden, sökte Simson upp sin hustru och hade med sig en killing. »Låt mig få komma in till min hustru i hennes rum«, bad han. Men hennes far släppte inte in honom </v><v n="2">utan sade: »Jag var övertygad om att du hade förskjutit henne, så jag gav henne till ledaren för bröllopsföljet. Men hennes yngre syster är ju vackrare än hon, ta henne i stället.« </v><v n="3">Simson sade: »Den här gången är jag utan skuld om jag skadar filisteerna.«
</v><v n="4">Simson gick därifrån och fångade trehundra rävar. Han tog facklor, band ihop svansarna två och två och fäste en fackla i varje svanspar. </v><v n="5">Sedan tände han facklorna och släppte ut rävarna på filisteernas sädesfält, så att både kärvar och omejad säd stacks i brand, liksom vingårdar och olivlundar. </v><v n="6">»Vem har gjort det här?« undrade filisteerna, och svaret blev: »Simson, svärsonen till timniten som gav hans hustru till ledaren för bröllopsföljet.« Då gav sig filisteerna i väg och brände inne både kvinnan och hennes far. </v><v n="7">Simson sade: »Eftersom ni bär er åt så här skall jag inte unna mig någon ro förrän jag har tagit hämnd på er!« </v><v n="8">Han gick lös på dem och slog dem sönder och samman. Sedan gick han därifrån och höll till i bergsklyftan vid Etam.</v><v n="9">Filisteerna drog ut, de slog läger i Juda och spred sig mot Lechi. </v><v n="10">När judeerna frågade varför de dragit ut mot dem fick de svaret: »För att fängsla Simson. Vi skall behandla honom likadant som han behandlade oss.« </v><v n="11">Då begav sig 3 000 man från Juda ner till bergsklyftan vid Etam och sade till Simson: »Du vet ju att filisteerna har makten här. Hur kan du då göra så här mot oss?« Han svarade: »Jag har behandlat dem likadant som de behandlade mig.« </v><v n="12">Judeerna sade då: »Vi har kommit hit för att fängsla dig och överlämna dig till filisteerna.« — »Svär på att ni inte tänker hugga ner mig«, sade Simson, </v><v n="13">och de svarade: »Vi skall fängsla dig och överlämna dig till filisteerna, men döda dig skall vi inte.« Så band de honom med två nya rep och förde bort honom från klyftan.
</v><v n="14">När han kom fram till Lechi, där filisteerna kom emot honom under höga rop, föll Herrens ande över honom. Repen om hans armar blev nu som svedda lintrådar, och bojorna gled av hans händer. </v><v n="15">Han fick fatt på en färsk åsnekäke, och med den i handen slog han ihjäl tusen man. </v><v n="16">Simson sade:
»Med åsnekäken slog jag en hop, ja två,
med åsnekäken slog jag tusen man.«
</v><v n="17">När han sagt detta slängde han käken ifrån sig. Platsen kallades sedan för Käkhöjden.
</v><v n="18">Simson hade blivit mycket törstig, och han ropade till Herren: »Herre, du lät din tjänare vinna denna stora seger. Skall jag nu behöva dö av törst och falla i händerna på de oomskurna?« </v><v n="19">Då klöv Gud kratern i Lechi, och vatten strömmade fram. Simson drack och hans livsandar återvände. Källan heter än i dag Roparkällan i Lechi.
</v><v n="20">Under den filisteiska tiden var Simson domare i Israel i tjugo år.
</v></c><c n="16">
<v n="1">En gång gick Simson till Gaza. Där fick han se en hora och gick in till henne. </v><v n="2">När folket i Gaza fick reda på att Simson var där omringade de platsen och låg natten lång på lur vid stadsporten. Men under natten gjorde de ingenting, de tänkte: »Vi väntar till gryningen, då dödar vi honom.« </v><v n="3">Simson låg kvar till midnatt. Då steg han upp, grep tag i stadsportens dörrar och dörrposter och slet loss både dem och bommen. Alltihop tog han på ryggen och bar det upp till toppen av berget nära Hebron.</v><v n="4">En tid därefter förälskade sig Simson i en kvinna som bodde i Sorekdalen. Hon hette Delila. </v><v n="5">Filisteernas hövdingar kom till henne och sade: »Locka honom att tala om var han får sin väldiga styrka ifrån och hur vi skall få makt över honom, så att vi kan binda och kuva honom. Du får elvahundra siklar silver av var och en av oss.«
</v><v n="6">Delila sade till Simson: »Tala om för mig var du får din väldiga styrka ifrån och hur man gör för att binda och kuva dig.« </v><v n="7">Simson svarade: »Om man binder mig med sju färska senor som inte har hunnit torka, så blir jag lika svag som vem som helst.« </v><v n="8">Filisteernas hövdingar kom då till henne med sju färska senor som inte hunnit torka, och hon band honom med dem. </v><v n="9">Samtidigt hade hon folk som låg på lur i rummet innanför. Men när hon ropade: »Filisteerna tar dig, Simson!« slet han sönder senorna som om de varit blånor som svetts av eld. Och ingen visste var hans styrka kom ifrån.
</v><v n="10">Delila sade till Simson: »Du har lurat mig och ljugit för mig! Tala om hur man gör för att binda dig.« </v><v n="11">Simson svarade: »Om man binder mig med nya rep som inte varit i bruk, så blir jag lika svag som vem som helst.« </v><v n="12">Delila tog nya rep, som hon band Simson med, och ropade sedan: »Filisteerna tar dig, Simson!« Samtidigt låg folk på lur i rummet innanför. Men Simson slet bort repen från armarna som om de varit trådar.
</v><v n="13">Delila sade till Simson: »Du bara lurar mig och ljuger för mig. Tala om hur man gör för att binda dig.« Simson svarade: »Om du väver in mina sju flätor i vävstolens varp och pluggar fast dem i väggen, så blir jag lika svag som vem som helst.« </v><v n="14">Hon vaggade honom till sömns och vävde sedan in hans sju flätor i varpen och pluggade fast dem i väggen. Men när hon ropade: »Filisteerna tar dig, Simson!« for han upp ur sömnen och ryckte loss både plugg och varp.
</v><v n="15">Då sade hon: »Hur kan du säga att du älskar mig, när du inte berättar allt för mig. Tre gånger har du lurat mig, och du har inte talat om för mig var du får din väldiga styrka ifrån.« </v><v n="16">Dagarna i ända pinade hon honom med sitt tjat. Till sist blev han så trött på henne att han kunde dö, </v><v n="17">och han berättade sin hemlighet: »Ingen rakkniv har någonsin vidrört mitt huvud, ty jag är en Guds nasir ända från moderlivet. Men om man rakar av mig håret, förlorar jag min styrka och blir lika svag som vem som helst.«
</v><v n="18">Delila, som förstod att han hade berättat hela hemligheten, sände bud efter filisteernas hövdingar och sade: »Kom hit! Nu har Simson berättat sin hemlighet.« Hövdingarna kom, och pengarna hade de med sig. </v><v n="19">Delila vaggade Simson till sömns i sitt knä, sedan kallade hon in en man som skar av hans sju flätor. Så började Simsons förnedring. Han hade förlorat sin styrka. </v><v n="20">När Delila ropade: »Filisteerna tar dig, Simson!« for han upp ur sömnen och tänkte: »Jag lyckas nog göra mig fri den här gången också.« Han visste inte att Herren hade övergett honom.
</v><v n="21">Filisteerna grep honom och stack ut ögonen på honom och förde honom sedan till Gaza. Han slogs i bojor och blev satt att mala på kvarnen i fängelset.
</v><v n="22">Men hans hår som rakats av började växa ut igen.</v><v n="23">Filisteernas hövdingar samlades för att fira en stor glädjefest och offra åt sin gud Dagon. Och de sjöng:
»Vår gud har överlämnat
vår fiende Simson i vår hand.«
</v><v n="24">Och när folket fick se honom lovsjöng de sin gud:
»Vår gud har överlämnat
vår fiende i vår hand,
han som förhärjade landet
och dräpte en mängd av de våra.«
</v><v n="25">De blev alltmer upprymda och sade: »Hämta hit Simson, så att vi kan roa oss med honom!« Han hämtades från fängelset, och de gjorde sig lustiga över honom. De hade ställt honom bland pelarna, </v><v n="26">och Simson bad pojken som ledde honom: »Ställ mig så att jag kan hålla i pelarna som bär upp huset och stödja mig mot dem.« </v><v n="27">Huset var fullt av män och kvinnor, alla filisteernas hövdingar var där, och på taket stod omkring 3 000 män och kvinnor som såg på när man roade sig med Simson.
</v><v n="28">Då ropade Simson till Herren: »Herre, min Gud! Tänk på mig, o Gud, och ge mig styrkan tillbaka denna enda gång, så att jag i ett slag kan hämnas på filisteerna för mina båda ögon!« </v><v n="29">Han sökte stöd mot de båda mittpelarna som bar upp huset och tog spjärn med höger hand mot den ena och med vänster hand mot den andra </v><v n="30">och sade: »Må jag dö på samma gång som filisteerna!« Sedan tryckte han till med sådan kraft att huset störtade samman över hövdingarna och allt folket där inne. De han dödade vid sin egen död var fler än de han hade dödat medan han levde.
</v><v n="31">Hans bröder och hela hans familj kom dit och hämtade honom. De förde honom till hans far Manoachs grav mellan Sora och Eshtaol. Där begravde de honom. Han hade varit domare i Israel i tjugo år.
</v></c><c n="17">
<v n="1">I Efraims bergsbygd bodde en man vid namn Mika. </v><v n="2">Han sade till sin mor: »De elvahundra siklarna silver som stals från dig — jag hörde själv när du uttalade förbannelsen — de pengarna har jag. Det var jag som tog dem, men nu lämnar jag tillbaka dem.« Hans mor svarade: »Må Herren välsigna dig, min son!« </v><v n="3">Han lämnade tillbaka de elvahundra siklarna till sin mor, och hon sade: »För min sons räkning helgar jag dessa pengar åt Herren och låter göra en snidad och gjuten gudabild.« </v><v n="4">Sedan han lämnat tillbaka silvret till sin mor tog hon 200 siklar och gav till en silversmed, som gjorde en snidad och gjuten gudabild. Den ställdes upp i Mikas hus. </v><v n="5">Denne Mika hade en helgedom. Han gjorde också en efod och husgudar och vigde en av sina söner till präst hos sig.
</v><v n="6">På den tiden fanns ingen kung i Israel. Var och en gjorde vad han själv fann för gott.
</v><v n="7">I Betlehem i Juda bodde en ung man som var levit och hade vistats där en tid. </v><v n="8">Han gav sig i väg från staden Betlehem i Juda för att hitta en plats där han kunde slå sig ner. Under sin vandring kom han till Mikas hus i Efraims bergsbygd. </v><v n="9">Mika frågade var han kom ifrån, och han svarade: »Jag är en levit från Betlehem i Juda och är på vandring för att hitta en plats där jag kan slå mig ner.« </v><v n="10">Mika sade: »Stanna här och var fader och präst hos mig. Du får tio siklar silver om året, och jag håller dig med kläder och mat.« </v><v n="11">Leviten bestämde sig för att stanna hos Mika, som behandlade den unge mannen som en av sina söner. </v><v n="12">Mika vigde leviten till präst hos sig, och den unge mannen blev kvar i hans hus. </v><v n="13">Mika sade: »Nu vet jag att Herren är god mot mig. Jag har fått en levit som präst.«
</v></c><c n="18">
<v n="1">På den tiden fanns ingen kung i Israel. Det var på den tid då Dans stam letade efter ett område där de kunde bo. Än så länge hade inget område tillfallit dem bland Israels stammar. </v><v n="2">Daniterna sände ut fem män ur sin släkt, män ur de egna leden, tappra krigare från Sora och Eshtaol med uppgift att spionera i landet och utforska det. »Gå dit och utforska landet!« var den order de fått. De kom till Mikas hus i Efraims bergsbygd och övernattade där. </v><v n="3">När de var vid Mikas hus kände de igen den unge leviten på rösten. De gick fram till honom och frågade: »Vem har tagit dig hit? Varför är du här, vad gör du?« </v><v n="4">Han berättade att detta och detta hade Mika gjort för honom och att han hade anställt honom som sin präst. </v><v n="5">»Fråga Gud«, bad de honom då, »så att vi får veta om vi kommer att lyckas med vårt uppdrag.« </v><v n="6">Prästen svarade dem: »Ni kan lugnt gå, ert uppdrag har Herrens stöd.«
</v><v n="7">De fem männen fortsatte sin färd och kom till Lajish. De såg att folket där levde i trygghet, som sidonierna. De hade det lugnt och tryggt och led inte brist på något av livets goda. De bodde långt från sidonierna och hade inget med andra människor att skaffa. </v><v n="8">När männen kom tillbaka till Sora och Eshtaol frågade deras landsmän vad de hade att rapportera, </v><v n="9">och de sade: »Låt oss gå till anfall! Vi har sett landet, det är mycket rikt. Vad väntar ni på? Tveka inte att dra ut och erövra det. </v><v n="10">När ni kommer dit skall ni finna ett folk som lever i trygghet och ett land där det är gott om plats. Gud har gett det i ert våld. Det är en bygd som inte lider brist på något av livets goda.«
</v><v n="11">Sexhundra beväpnade män av danitisk släkt bröt upp från Sora och Eshtaol. </v><v n="12">Under vägen slog de läger vid Kirjat-Jearim i Juda. Därför kallas denna plats än i dag för Dans läger. Den ligger bortom Kirjat-Jearim. </v><v n="13">Därifrån fortsatte de mot Efraims bergsbygd och kom fram till Mikas hus. </v><v n="14">De fem som varit och spionerat i landet sade till sina landsmän: »Vet ni, i de här husen finns efod och husgudar och en snidad och gjuten gudabild! Då förstår ni vad ni skall göra?« </v><v n="15">De gick dit och kom fram till den unge levitens hus, Mikas hus, och hälsade på honom. </v><v n="16">De sexhundra beväpnade daniterna ställde sig vid ingången, </v><v n="17">medan de fem män som varit och spionerat i landet gick in och tog den snidade gudabilden, efoden, husgudarna och den gjutna gudabilden. Prästen stod vid ingången, han och de sexhundra beväpnade männen. </v><v n="18">De fem gick in i Mikas hus och tog den snidade gudabilden, efoden, husgudarna och den gjutna gudabilden. »Vad tar ni er till?« sade prästen. </v><v n="19">De svarade: »Tyst, inga invändningar! Följ med oss och bli vår fader och präst. Är det bättre att vara präst hos en enda man än att vara det åt en stam och släkt i Israel?« </v><v n="20">Prästen blev förtjust och tog efod, husgudar och gudabild och följde med folket. </v><v n="21">De fortsatte sin väg med kvinnor och barn, boskap och dyrbarheter längst fram.
</v><v n="22">Daniterna hade redan hunnit ett gott stycke från Mikas hus när ett uppbåd av grannar till Mika kom ifatt dem. </v><v n="23">De ropade till daniterna, som vände sig om och sade till Mika: »Vad är det fråga om? Varför kommer du med ett sådant uppbåd?« </v><v n="24">Han svarade: »Ni tar gudarna jag låtit göra och prästen dessutom och ger er i väg. Ingenting har jag kvar, och ni undrar vad det är fråga om!« </v><v n="25">Daniterna sade: »Inte ett ord till! Männen här kan ta illa upp och ge sig på er, och då mister både du och de dina livet.« </v><v n="26">Sedan gick de sin väg. Mika insåg att de var starkare än han och vände tillbaka hem. </v><v n="27">Så tog daniterna de föremål som Mika hade gjort och prästen dessutom.
De kom fram till Lajish, till ett folk som hade det lugnt och tryggt. De högg ner folket och brände staden, </v><v n="28">och ingen kom till undsättning eftersom staden låg långt från Sidon och de inte hade något med andra människor att skaffa. Staden låg i dalen vid Bet-Rechov, och daniterna byggde upp den och slog sig ner där. </v><v n="29">De kallade staden för Dan efter sin anfader Dan, som var son till Israel; tidigare hette staden Lajish. </v><v n="30">Daniterna satte upp gudabilden, och Jonatan, ättling till Moses son Gershom, och Jonatans efterkommande var präster i Dans stam ända tills folket blev förvisat. </v><v n="31">De ställde alltså upp den gudabild som Mika hade gjort, och den stod kvar lika länge som Guds tempel fanns i Shilo.
</v></c><c n="19">
<v n="1">På den tid då ingen kung fanns i Israel hade en levit slagit sig ner långt uppe i Efraims bergsbygd. Han tog sig en kvinna från Betlehem i Juda som bihustru. </v><v n="2">Hon blev arg på honom, lämnade honom och flyttade hem till sin far i Betlehem i Juda. Där blev hon kvar i fyra månader. </v><v n="3">Då gav sig mannen i väg efter flickan för att övertala henne att komma tillbaka. Han hade en tjänare med sig och ett par åsnor. Flickan släppte in honom i sin fars hus, och när fadern såg honom gav han honom ett hjärtligt mottagande. </v><v n="4">Svärfadern, flickans far, fick honom att stanna, och han blev kvar i tre dagar. De åt och drack och sov över där. </v><v n="5">På morgonen den fjärde dagen gjorde sig mannen resklar, men flickans far sade till sin svärson: »Skall du inte ha en bit mat att styrka dig med, innan ni ger er i väg?« </v><v n="6">Så de båda slog sig ner och åt och drack tillsammans. »Varför inte stanna här över natten och ha lite trevligt?« föreslog flickans far. </v><v n="7">Mannen var resklar, men på sin svärfars enträgna bön stannade han en natt till. </v><v n="8">På morgonen den femte dagen var han klar att gå, men flickans far sade: »Styrk dig först med något och vänta till i eftermiddag.« Och de båda satte sig och åt. </v><v n="9">Mannen var resklar, liksom hans bihustru och tjänare, då hans svärfar, flickans far, sade: »Det är snart kväll, stanna här över natten. Dagen lider mot sitt slut, stanna här över natten och ha lite trevligt. I morgon bitti kan ni ge er i väg, och sedan är du snart hemma.« </v><v n="10">Men mannen ville inte stanna över natten utan bröt upp. Han kom till en plats i höjd med Jevus, dvs. Jerusalem. Han hade ett par sadlade åsnor med sig, och hans bihustru var med honom.
</v><v n="11">De befann sig nära Jevus, och det började bli sent. Då sade tjänaren till sin husbonde: »Låt oss stanna i jevuseerstaden här och övernatta.« </v><v n="12">Men husbonden svarade: »Nej, vi skall inte stanna i en främmande stad, där folket inte är israeliter. Vi fortsätter till Giva.« </v><v n="13">Han sade till sin tjänare: »Vi hinner fram till någon annan plats, vi kan stanna över natten i Giva eller Rama.« </v><v n="14">De fortsatte, och i solnedgången var de i närheten av Giva i Benjamin, </v><v n="15">och de stannade där för att övernatta i Giva. När mannen kommit in i staden slog han sig ner på torget, men ingen erbjöd dem husrum för natten.
</v><v n="16">En gammal man var på väg hem om kvällen från arbetet ute på fälten. Han var från Efraims bergsbygd men hade slagit sig ner i Giva; folket där var benjaminiter. </v><v n="17">Den gamle fick se den resande där på torget och frågade: »Vart skall du, och var kommer du ifrån?« </v><v n="18">Mannen svarade: »Vi är på väg från Betlehem i Juda och skall långt upp i Efraims bergsbygd. Jag bor där men har varit på resa ända till Betlehem i Juda. Nu är jag på hemväg, men ingen vill ge mig husrum. </v><v n="19">Jag har halm och foder till åsnorna, herre, och bröd och vin åt mig och min kvinna och min tjänare. Vi har själva allt vi behöver.« — </v><v n="20">»Du är välkommen«, sade den gamle, »låt mig stå för allt du behöver. Här på torget får du i alla fall inte stanna över natten.« </v><v n="21">Han tog honom med sig hem och fodrade åsnorna. Och de tvättade fötterna, och de åt och drack.
</v><v n="22">Bäst de satt där i godan ro omringades huset av männen i staden, en samling skurkar. De bultade på dörren och ropade till den gamle som ägde huset: »Skicka ut mannen du har i ditt hus, vi skall ligga med honom.« </v><v n="23">Värden gick ut till dem och sade: »Bröder, jag ber er, gör inte något så ont. Den här mannen är gäst i mitt hus. Ni får inte begå ett sådant nidingsdåd. </v><v n="24">Men här finns min dotter, som är orörd, och hans bihustru. Låt mig skicka ut dem, så kan ni utsätta dem för vad ni vill. Men mot den här mannen får ni inte begå ett sådant nidingsdåd.« </v><v n="25">Männen vägrade att lyssna på honom. Hans gäst tog då sin bihustru och skickade ut henne till dem. Och de låg alla med henne, och de våldtog henne hela natten ända till morgonen. Först i gryningen lät de henne gå. </v><v n="26">Fram på morgonen kom kvinnan tillbaka. Hon föll ihop vid dörren till den gamles hus, där hennes man befann sig. Där blev hon liggande tills det var ljust.
</v><v n="27">På morgonen steg hennes man upp, öppnade dörren och gick ut för att fortsätta resan. Då fick han se sin bihustru ligga vid dörren med händerna på tröskeln. </v><v n="28">»Res dig upp, vi skall ge oss i väg«, sade han. Men han fick inget svar. Han lyfte upp henne på åsnan och begav sig hemåt.
</v><v n="29">När mannen kom hem hämtade han en kniv och tog sin bihustrus kropp och styckade den i tolv delar, som han sände ut till hela Israel. </v><v n="30">Männen han sände i väg skulle säga till alla i Israel: »Har något liknande skett alltsedan Israel drog ut ur Egypten och fram till i dag? Begrunda detta, håll rådslag och säg er mening!«
</v></c><c n="20">
<v n="1">Alla israeliter, från Dan till Beer Sheva och från Gilead, drog ut, och menigheten samlades mangrant inför Herren i Mispa. </v><v n="2">Hövdingarna för folket, alla Israels stammar, infann sig när Guds folk kom samman, 400 000 väpnade män till fots. </v><v n="3">Benjaminiterna fick höra att israeliterna dragit upp till Mispa.
Israeliterna sade: »Berätta hur detta illdåd gick till!« </v><v n="4">Leviten, mannen till den dödade kvinnan, sade: »Jag kom till Giva i Benjamin med min bihustru för att stanna där över natten. </v><v n="5">På natten angrep Givas invånare mig och omringade huset. Mig tänkte de döda, och min bihustru våldtog de, så att hon dog. </v><v n="6">Då tog jag min bihustru och styckade henne och sände ut delarna till hela Israels område, eftersom ett så avskyvärt nidingsdåd hade begåtts i Israel. </v><v n="7">Israeliter, nu är ni alla samlade här. Håll rådslag om saken.«
</v><v n="8">Folket reste sig som en man och sade: »Ingen av oss går tillbaka! Ingen vänder hem igen! </v><v n="9">Med Giva skall vi göra så här: Vi går till anfall, men först drar vi lott. </v><v n="10">I alla Israels stammar tar vi ut tio man av hundra, hundra av tusen, tusen av tio tusen. De skall skaffa proviant åt hären när den kommer för att ge folket i Giva i Benjamin vedergällning för det nidingsdåd de begått i Israel.« </v><v n="11">Och som en man slöt sig alla israeliter samman och gick mot staden, i förbund med varandra.
</v><v n="12">Israels stammar sände ut folk till hela Benjamins stam för att säga: »Det är en ogärning, det som har skett hos er. </v><v n="13">Lämna ut skurkarna i Giva, så att vi får döda dem och utrota det onda ur Israel.« Men benjaminiterna vägrade lyssna till sina israelitiska bröder. </v><v n="14">De samlades i Giva från övriga städer för att dra ut i strid mot israeliterna. </v><v n="15">Den dagen kunde Benjamins städer mönstra 26 000 väpnade män. Därtill kom de som bodde i Giva, 16700 vänsterhänta elitsoldater, som alla kunde träffa ett hårstrå med stenen från sin slunga.
17Hos israeliterna mönstrades, benjaminiterna undantagna, 400 000 väpnade män, alla erfarna krigare. 18De bröt nu upp och begav sig till Betel, där de frågade Gud: »Vem av oss skall först dra ut mot benjaminiterna och kämpa mot dem?« Herren svarade: »Juda skall göra det.«
19På morgonen bröt israeliterna upp och slog läger vid Giva. 20De drog ut för att kämpa mot benjaminiterna och ställde upp sig till strid mot dem utanför Giva. 21Från staden ryckte benjaminiterna ut och nedgjorde den dagen 22 000 israeliter. 23Israeliterna begav sig till Betel, där de klagade inför Herren ända till kvällen. De frågade Herren: »Skall vi ännu en gång inlåta oss i strid med vår broder Benjamin?« Och Herren svarade: »Dra ut mot honom!« 22Då repade den israelitiska hären mod och ställde upp sig till strid på samma ställe som första dagen. 24När israeliterna nästa dag mötte benjaminiterna 25ryckte benjaminiterna även denna gång ut från Giva och nedgjorde ytterligare 18 000 israeliter, alla väpnade män. 26Alla israeliter, hela hären, begav sig till Betel, där de satt inför Herren och klagade. Den dagen fastade de ända till kvällen, och de offrade brännoffer och gemenskapsoffer åt Herren, 27och de rådfrågade Herren. På den tiden stod Guds förbundsark där, 28och Pinechas, som var son till Elasar, Arons son, gjorde tjänst inför Herren. De frågade: »Skall vi ännu en gång anfalla vår broder Benjamin, eller skall vi låta bli?« Herren svarade: »Dra ut! I morgon ger jag honom i ert våld.«
29Israeliterna lade folk i bakhåll runt Giva, 30och den tredje dagen drog de ut mot benjaminiterna. Liksom de tidigare gångerna ställde de upp sig utanför Giva. 31Benjaminiterna ryckte ut mot hären men lockades att dra sig bort från staden. Liksom tidigare högg de till en början ner en del av hären på vägarna som löpte över fälten, den ena till Betel och den andra till Givon. Ett trettiotal israeliter stupade.
32Benjaminiterna sade: »Vi har slagit dem den här gången också.« Men israeliterna sade: »Låt oss fly, så att vi lockar dem bort från staden och ut på vägarna.« 33Och israeliterna drog sig tillbaka och ställde upp sig i Baal Tamar, medan de som låg i bakhåll strömmade fram ur sina gömställen väster om Giva. 34Det var 10 000 elitsoldater från hela Israel som ryckte fram mot Giva, och striden blev hård. Benjaminiterna förstod inte att olyckan var över dem. 35Herren lät Benjamin lida nederlag mot Israel, och denna dag nedgjorde israeliterna 25 100 benjaminiter, alla väpnade män. 36Då insåg benjaminiterna att de var slagna.
Israeliterna vek undan för Benjamin, eftersom de litade på sitt bakhåll vid Giva. 37De som legat i bakhåll gjorde en snabb attack mot Giva, de föll in i staden och högg ner folket. 38Israeliterna hade kommit överens med bakhållsstyrkan att den skulle låta rök stiga upp från staden som en signal. 39När israeliterna gjorde helt om i striden högg benjaminiterna till en början ner ett trettiotal av dem. »Vi har slagit dem nu som i den förra striden«, sade de. 40Men signalen, en rökpelare, började höja sig över staden, och när benjaminiterna vände sig om såg de hela staden stå i lågor.
41Nu gjorde israeliterna helt om igen, och benjaminiterna greps av skräck, de förstod att olyckan kommit över dem. 42De tog till flykten för israeliterna i riktning mot öknen. Men de undkom ändå inte striden, för nu var männen som varit i staden där och nedgjorde dem. 43De krossade benjaminiterna. De förföljde dem utan uppehåll och hann upp dem vid en punkt öster om Giva. 44Av benjaminiterna stupade 18 000 man, alla tappra krigare. 45De hade vänt om och flytt ut i öknen mot Rimmonklippan. På vägarna fick israeliterna en efterskörd på 5 000 man. De förföljde dem ända till Gidom, där de slog 2 000 man till. 46Av benjaminiterna stupade denna dag 25 000 väpnade män, alla tappra krigare. 47Men 600 man som flytt ut i öknen till Rimmonklippan blev kvar där i fyra månader.
48Israeliterna vände sig nu mot folket i Benjamin. De högg ner allt som kom i deras väg, folket i städerna och boskapen. Och de brände alla städer de kom till.
</v></c><c n="21">
<v n="1">I Mispa hade israeliterna svurit denna ed: »Ingen av oss skall ge sin dotter som hustru åt en benjaminit.« </v><v n="2">Nu kom folket till Betel och satt där inför Gud ända till kvällen, under högljudd gråt och klagan. </v><v n="3">»Herre, Israels Gud«, ropade de. »Varför har detta skett i Israel, varför saknar Israel i dag en stam?« </v><v n="4">Tidigt nästa morgon byggde folket ett altare och offrade brännoffer och gemenskapsoffer.
</v><v n="5">Israeliterna frågade: »Är det några från Israels alla stammar som inte infunnit sig, när vi nu har församlats inför Herren?« De hade nämligen svurit en dyr ed att den som inte infann sig inför Herren i Mispa skulle straffas med döden.
</v><v n="6">Israeliterna kände medlidande med sin broder Benjamin, och de sade: »I dag har en stam huggits bort från Israel. </v><v n="7">Hur skall vi göra för att skaffa hustrur åt dem som är kvar? Vi har ju med ed lovat Herren att inte ge någon av våra döttrar som hustru åt dem.« </v><v n="8">De frågade: »Är det några från Israels stammar som inte har infunnit sig inför Herren i Mispa?« Det visade sig då att ingen från Javesh i Gilead hade kommit till lägret för att delta i församlingen. </v><v n="9">Man höll mönstring bland folket, men ingen av invånarna i Javesh i Gilead var där.
</v><v n="10">Menigheten sände då ut 12 000 krigare med denna order: »Gå till Javesh i Gilead och hugg ner invånarna där, även kvinnor och barn. </v><v n="11">Detta är vad ni skall göra: alla män och alla de kvinnor som har haft samlag med en man skall ni viga åt förintelse.« </v><v n="12">Bland invånarna i Javesh i Gilead fann de 400 orörda unga flickor, som ännu inte haft samlag med någon man. Dem förde de till lägret i Shilo i Kanaan.
</v><v n="13">Därefter skickade menigheten förhandlare till benjaminiterna vid Rimmonklippan och erbjöd dem fred. </v><v n="14">Benjaminiterna återvände då, och man gav dem de kvinnor från Javesh i Gilead som man låtit leva. Men det fanns inte tillräckligt många.
</v><v n="15">Folket kände medlidande med benjaminiterna för den lucka Herren hade skapat bland Israels stammar. </v><v n="16">Menighetens äldste sade: »Hur skall vi kunna skaffa hustrur åt dem som är kvar? Alla kvinnor i Benjamin är ju utrotade.« </v><v n="17">De fortsatte: »En rest av Benjamin måste räddas, en hel stam får inte utplånas ur Israel. </v><v n="18">Men vi israeliter kan inte själva ge dem några av våra döttrar som hustrur, eftersom vi svurit en ed: Förbannad den som ger en kvinna till någon från Benjamins stam.« </v><v n="19">Och de sade: »Varje år firas ju Herrens högtid i Shilo.« Shilo ligger norr om Betel, öster om vägen från Betel till Shekem och söder om Levona. </v><v n="20">Och de sade åt benjaminiterna hur de skulle göra: »Lägg er på lur i vingårdarna. </v><v n="21">Passa på när flickorna från Shilo kommer ut för att dansa. Då skall ni rusa fram och röva till er var sin hustru bland flickorna från Shilo och sedan återvända hem till Benjamin. </v><v n="22">Om deras fäder eller bröder kommer och ställer oss till svars, säger vi: Ha medlidande med dem. Alla kunde inte få tag på en hustru i kriget. Och ni kunde inte själva ge era döttrar till dem, då hade ni ju dragit skuld över er.«
</v><v n="23">Benjaminiterna gjorde så. De tog var sin av de dansande flickorna och rövade med sig dem. Sedan återvände de hem till sitt eget område, och där byggde de upp städerna och slog sig ner i dem. </v><v n="24">Israeliterna bröt upp, stam för stam och släkt för släkt, och begav sig därifrån, var och en till sitt område.
</v><v n="25">På den tiden fanns ingen kung i Israel. Var och en gjorde vad han själv fann för gott.
</v></c></b><b n="Rut">
<c n="1">
<v n="1">På den tid då Israel styrdes av domare blev det en gång hungersnöd i landet. En man från Betlehem i Juda utvandrade då med sin hustru och sina två söner till Moab för att bo där en tid. </v><v n="2">Han hette Elimelek, hans hustru hette Noomi och hans båda söner Machlon och Kiljon; de var efratiter från Betlehem i Juda. De kom nu till Moab och stannade där. </v><v n="3">Men Elimelek, Noomis make, dog, och hon blev lämnad ensam med sina två söner. </v><v n="4">Dessa tog sig moabitiska hustrur; den ena hette Orpa, den andra Rut. När de hade levt där i ett tiotal år </v><v n="5">dog också Machlon och Kiljon, så att Noomi stod helt ensam, utan söner och utan man.
</v><v n="6">Då bröt hon upp tillsammans med sina svärdöttrar för att vända hem från Moab. Där hade hon nämligen fått höra att Herren hade tagit sig an sitt folk och gett det bröd. </v><v n="7">Hon lämnade den plats där hon hade bott, och hennes två svärdöttrar följde henne. Men medan de var på väg mot Juda </v><v n="8">sade Noomi till sina sonhustrur: »Vänd nu hem till era mödrar, båda två. Må Herren visa trofasthet mot er, liksom ni har gjort mot våra döda och mot mig. </v><v n="9">Må han ge er båda ett liv i trygghet med hem och make.« Sedan kysste hon dem till avsked, men de började gråta högljutt </v><v n="10">och sade: »Nej, vi följer med dig tillbaka till ditt folk!« </v><v n="11">Men Noomi svarade: »Vänd tillbaka, mina döttrar! Varför skulle ni följa mig? Jag föder aldrig mer söner som kan bli män åt er. </v><v n="12">Gå tillbaka! Jag är för gammal för att gifta om mig. Om jag trodde att jag ännu kunde hoppas och redan i natt gav mig åt en man och rent av födde söner, </v><v n="13">skulle ni då vänta på dem tills de var vuxna? Skulle ni för deras skull stänga er inne, utan någon man? Nej, mina döttrar! Min lott är mycket bittrare än er: Herrens hand har slagit mig.« </v><v n="14">Då började de gråta igen, och Orpa kysste sin svärmor till avsked, men Rut kunde inte skiljas från henne. </v><v n="15">Noomi sade: »Du ser att din svägerska vänder tillbaka till sitt folk och till sin gud. Följ med henne tillbaka.« </v><v n="16">Men Rut svarade:
»Tvinga mig inte att överge dig
och vända tillbaka.
Dit du går, går också jag,
och där du stannar, stannar jag.
Ditt folk är mitt folk,
och din Gud är min Gud.
</v><v n="17">Där du dör, vill jag dö,
och där vill jag bli begraven.
Herren må göra mig vad som helst —
endast döden skall skilja oss åt.«
</v><v n="18">Då Noomi såg att Rut var fast besluten att följa henne talade hon inte mer om saken. </v><v n="19">Så gick de båda tillsammans ända till Betlehem.
När de kom fram blev det stor uppståndelse i staden. »Det är ju Noomi«, ropade kvinnorna. </v><v n="20">»Kalla mig inte Noomi, den ljuva«, sade hon, »kalla mig Mara, den bittra, ty den Väldige har gjort livet bittert för mig! </v><v n="21">Rik drog jag bort, men tomhänt har Herren låtit mig komma tillbaka. Varför kallar ni mig Noomi, då Herren har vittnat mot mig, då den Väldige har dömt mig så hårt?«
</v><v n="22">Så gick det till när Noomi återvände tillsammans med sin moabitiska svärdotter Rut, som hade lämnat sitt land. Och de kom till Betlehem just då kornskörden började.
</v></c><c n="2">
<v n="1">Noomi hade en anförvant på sin makes sida, en förmögen och betydande man av samma släkt som Elimelek. Han hette Boas. </v><v n="2">En dag sade Rut, moabitiskan, till sin svärmor: »Jag skulle vilja gå bort till fälten och fråga om jag får plocka ax.« — »Gör det, min flicka«, svarade Noomi. </v><v n="3">Så gav sig Rut i väg till fälten och började samla ax efter skördemännen.
Av en händelse hade Rut hamnat på en åker som ägdes av Boas, han som hörde till Elimeleks släkt. </v><v n="4">Nu kom Boas från Betlehem och hälsade skördefolket: »Herren vare med er!« och de svarade: »Herren välsigne dig!« </v><v n="5">Då frågade Boas den som var förman för skördefolket var den unga kvinnan hörde hemma. </v><v n="6">»Det är en moabitiska«, svarade förmannen, »det var hon som vände tillbaka med Noomi från Moab. </v><v n="7">Hon bad att få plocka ax efter skördefolket och har hållit på hela tiden ända sedan hon kom i morse. Bara en kort stund har hon varit inne och vilat sig.«
</v><v n="8">Då sade Boas till Rut: »Hör på, min dotter! Gå inte bort och plocka ax på någon annan åker, utan stanna kvar och håll dig till kvinnorna här. </v><v n="9">Du ser var de skördar, följ efter dem! Jag har sagt till karlarna att inte röra dig, och blir du törstig, så gå bara till krukorna och drick av vad de har öst upp.« </v><v n="10">Då föll hon ner med ansiktet mot marken och sade: »Hur kan du vara så god mot mig och bry dig om mig, fast jag är en främling?« </v><v n="11">Boas svarade: »Jag har hört talas om allt vad du har gjort för din svärmor sedan din make dog, och hur du har lämnat dina föräldrar och ditt hemland och begett dig till ett folk som du inte kände förut. </v><v n="12">Må Herren löna dig för vad du har gjort, ja, må Herren, Israels Gud, ge dig allt vad du förtjänar, när du nu har kommit för att söka skydd under hans vingar.« — </v><v n="13">»Du är mycket god mot mig, herre«, svarade Rut, »du har tröstat och uppmuntrat din tjänarinna, fast jag är ringare än alla i din tjänst.«
</v><v n="14">När det blev matdags sade Boas till henne: »Kom hit och ta av brödet och doppa i ättikvinet.« Då satte hon sig bredvid skördemännen, och han räckte henne rostad säd, och hon åt sig mätt och fick ändå över. </v><v n="15">När hon steg upp för att börja plocka igen gav Boas sitt folk order att låta henne plocka ostört även bland kärvarna. </v><v n="16">»Och ni kan gärna dra ut några ax ur knippena och låta dem ligga så att hon får plocka upp dem, utan att ni grälar på henne.«
</v><v n="17">Så samlade Rut ax på åkern ända till aftonen, och sedan klappade hon ut vad hon hade plockat. Det blev ungefär en efa korn, </v><v n="18">och det bar hon med sig in till staden. Hon visade sin svärmor vad hon hade samlat ihop, och hon lämnade henne också vad som hade blivit över efter hennes måltid. </v><v n="19">»Var har du plockat i dag«, frågade Noomi, »var har du arbetat? Gud välsigne honom som har tagit sig an dig!« Då berättade Rut var hon hade varit: »Den man jag har arbetat hos i dag heter Boas.« — </v><v n="20">»Må Herren välsigna honom«, sade Noomi, »Herren, som i sin trofasthet inte har övergett vare sig de levande eller de döda.« Och hon tillade: »Den mannen står oss nära, han är en av våra skyldemän.« </v><v n="21">Rut, moabitiskan, fortsatte: »Boas sade också att jag skulle hålla mig i närheten av hans folk tills de är färdiga med hela skörden.« — </v><v n="22">»Det är bra att du går bland kvinnorna på Boas åker«, svarade Noomi, »för på en annan åker kunde du bli antastad.« </v><v n="23">Alltså höll hon sig till dem och plockade ax ända tills skörden av korn och vete var avslutad. Och hon bodde hos sin svärmor.
</v></c><c n="3">
<v n="1">En dag sade Noomi till sin svärdotter: »Mitt barn, jag vill att du skall få det tryggt och bra. </v><v n="2">Boas, vars tjänsteflickor du var tillsammans med, är ju vår släkting. I kväll är han på tröskplatsen och kastar korn. </v><v n="3">Du skall bada, smörja in dig med välluktande olja, sätta på dig dina finkläder och gå ner till tröskplatsen. Men laga så att han inte ser dig förrän han har slutat äta och dricka. </v><v n="4">Ge akt på var han lägger sig och gå sedan fram och lyft på täcket vid fotändan och lägg dig där. Då säger han dig vad du skall göra.« </v><v n="5">Rut svarade: »Jag skall göra precis som du säger.«
</v><v n="6">Hon gick alltså ner till tröskplatsen och gjorde till punkt och pricka som hennes svärmor hade sagt åt henne. </v><v n="7">När Boas hade ätit och druckit gick han glad och nöjd och lade sig intill sädeshögen. Då smög hon sig dit och lyfte på täcket vid fotändan och lade sig. </v><v n="8">Men mitt i natten for Boas upp och trevade omkring sig och märkte att det låg en kvinna hos honom. </v><v n="9">»Vem är du?« frågade han. »Jag är Rut, din tjänarinna«, svarade hon, »bred ut din mantel över mig, du är min skyldeman!« </v><v n="10">Han sade: »Herren välsigne dig, min dotter. Nu visar du din trofasthet ännu tydligare än förut: du söker inte efter unga män, varken fattiga eller rika. </v><v n="11">Var nu inte orolig, min dotter. Allt vad du säger skall jag göra — du är respekterad av alla här i staden. </v><v n="12">Det är sant att jag är din skyldeman, men det finns en annan som är närmare än jag. </v><v n="13">Stanna här i natt. Om han i morgon tar på sig rätten och plikten som skyldeman, nåväl, då må det ske, men om han inte vill, då skall jag göra det, så sant Herren lever! Ligg kvar här tills det blir morgon!« </v><v n="14">Så låg hon där hos Boas ända till morgonen, men hon steg upp innan människor ännu kunde känna igen varandra; han ville inte att det skulle bli känt att hon hade varit vid tröskplatsen. </v><v n="15">Boas bad henne ta sin sjal och hålla upp den. Hon gjorde som han sade, och han mätte upp sex mått korn och lade bördan till rätta på henne. Därefter gick han in till staden.
</v><v n="16">När Rut kom hem frågade hennes svärmor: »Hur har det gått, min dotter?« Då berättade hon allt vad mannen hade gjort för henne </v><v n="17">och tillade: »Dessa sex mått korn gav han mig, för han ville inte att jag skulle komma hem tomhänt till min svärmor.« </v><v n="18">Då svarade Noomi: »Vänta nu lugnt, min flicka, tills du får veta hur saken avlöper. Den mannen kommer inte att ge sig någon ro förrän han har ordnat det hela, och det i dag.«
</v></c><c n="4">
<v n="1">Boas hade gått upp till stadsporten och satt sig där. Då kom skyldemannen förbi, den som han hade talat om. »Kom och sätt dig här, min vän!« sade Boas, och den andre slog sig ner. </v><v n="2">Sedan tog Boas dit tio av de äldste i staden och bad dem ta plats. När de hade satt sig </v><v n="3">sade han till skyldemannen: »Noomi, hon som har kommit tillbaka från Moab, vill överlåta den jord som har tillhört vår anförvant Elimelek. </v><v n="4">Jag tänkte meddela dig detta och erbjuda dig att förvärva den i närvaro av dem som sitter här och av folkets äldste. Vill du lösa in jorden, så gör det, men vill du inte, så låt mig veta det. Du är först till inlösningsrätten, men efter dig kommer jag.« Då svarade den andre: »Jag löser in jorden.« </v><v n="5">Boas fortsatte: »Samtidigt som du av Noomi övertar jorden, övertar du också Rut, den moabitiska änkan, så att den dödes namn bevaras på hans egendom.« </v><v n="6">Han svarade: »I så fall är det omöjligt för mig att lösa in jorden, eftersom det skulle bli till skada för min egendom. Hävda du rätten och plikten som skyldeman, jag kan inte göra det.«
</v><v n="7">Nu var det förr i tiden så vid inlösen och ägobyte i Israel att man för att stadfästa en uppgörelse tog av sig skon och gav den åt sin motpart. Därmed bekräftades ett avtal israeliter emellan. </v><v n="8">När skyldemannen sade till Boas: »Köp du!« drog han därför av sig skon.
</v><v n="9">Då sade Boas till de äldste och till alla de andra: »Ni är i dag vittnen till att jag av Noomi förvärvar allt som har tillhört Elimelek och allt som har tillhört Kiljon och Machlon. </v><v n="10">Därmed förvärvar jag även Machlons hustru, moabitiskan Rut, som hustru, så att den dödes namn bevaras på hans egendom och inte utplånas ur hans släkt och ur vår stad. Ni är i dag vittnen till detta.« </v><v n="11">Och de äldste och alla andra vid porten sade: »Vi är vittnen. Må Herren göra henne som kommer till ditt hem lik Rakel och Lea, dessa båda som byggt Israels hus. Visa din kraft i Efrata, sprid ditt namn i Betlehem! </v><v n="12">Må din släkt genom de barn som Herren skall skänka dig med denna unga kvinna bli som Peres släkt — den Peres som Tamar födde åt Juda.«</v><v n="13">Så tog Boas Rut till hustru. När han låg med henne lät Herren henne bli havande, och hon födde en son. </v><v n="14">Då sade kvinnorna till Noomi: »Lovad vare Herren, som i dag har låtit dig få en skyldeman. Han skall bli ryktbar i Israel. </v><v n="15">Han skall ge dig nytt livsmod och sörja för dig på din ålderdom. Det är ju din sonhustru som har fött honom, hon som älskar dig och är mer för dig än sju söner.« </v><v n="16">Noomi tog pojken i sin famn, och det blev hon som vårdade honom. </v><v n="17">Grannkvinnorna gav honom namn och sade: »Noomi har fått en son!« De kallade honom Oved, och han blev far till Jishaj, Davids far.
</v><v n="18">Detta är Peres släkttavla: Peres var far till Hesron, </v><v n="19">Hesron var far till Ram, Ram var far till Amminadav, </v><v n="20">Amminadav var far till Nachshon, Nachshon var far till Salma, </v><v n="21">Salma var far till Boas, Boas var far till Oved, </v><v n="22">Oved var far till Jishaj, och Jishaj var far till David.
</v></c></b><b n="1 Samuelsboken">
<c n="1">
<v n="1">I Ramatajim i Efraims bergsbygd bodde en man som hette Elkana. Han var från Sufs land och var son till Jerocham, son till Elihu, son till Tochu, son till Suf av Efraims stam. </v><v n="2">Elkana hade två hustrur; den ena hette Hanna, den andra Peninna. Peninna hade barn, men Hanna var barnlös.
</v><v n="3">Varje år gick Elkana från sin hemstad upp till Shilo för att tillbe och offra till Herren Sebaot. Där var Elis båda söner Hofni och Pinechas präster i Herrens tjänst. </v><v n="4">När Elkana offrade gav han sin hustru Peninna och alla hennes söner och döttrar flera andelar av offerköttet, </v><v n="5">medan Hanna bara fick en enda. Men Hanna var den som han hade kärast, fastän Herren hade gjort henne ofruktsam. </v><v n="6">Hennes rival retade och förödmjukade henne ständigt för att hon var ofruktsam. </v><v n="7">Elkana gjorde sin färd år efter år, och var gång Hanna följde med upp till Herrens hus blev hon hånad av den andra. När Hanna då grät och inte ville äta </v><v n="8">sade hennes man Elkana till henne: »Varför gråter du, Hanna, och varför äter du ingenting? Varför är du så sorgsen? Är jag inte mer för dig än tio söner?«
</v><v n="9">Efter en offermåltid i Shilo trädde Hanna fram inför Herren. Vid dörrposten till Herrens tempel satt prästen Eli på en stol. </v><v n="10">I sin sorg bad Hanna till Herren, och gråtande </v><v n="11">gav hon honom detta löfte: »Herre Sebaot, om du ser till din tjänarinnas nöd och vill ta dig an mig, om du inte glömmer bort mig utan skänker mig en son, då skall jag ge honom åt Herren för hela livet, och ingen rakkniv skall någonsin vidröra hans huvud.« </v><v n="12">Hon bad länge inför Herren, och Eli satt och iakttog hennes läppar. </v><v n="13">Hon bad nämligen tyst för sig själv och rörde läpparna utan att orden hördes. Eli trodde att hon var berusad. </v><v n="14">»Hur länge skall du bära dig åt så där«, sade han, »se till att bli av med ruset!« </v><v n="15">Men Hanna svarade: »Nej, herre, jag är en ordentlig kvinna. Vin eller öl har jag inte druckit, men jag har burit fram mina sorger för Herren. </v><v n="16">Tro inte att jag är en dålig människa. Hela tiden var det min sorg och förtvivlan som fick mig att tala.« </v><v n="17">Då sade Eli: »Gå i frid! Israels Gud skall ge dig vad du har bett honom om.« </v><v n="18">Hanna tackade vördnadsfullt och gick sin väg. Sedan åt hon och såg inte längre sorgsen ut.
</v><v n="19">Nästa morgon steg de tidigt upp och tillbad Herren i templet och vände sedan åter till Rama. När nu Elkana låg med sin hustru Hanna kom Herren ihåg henne, </v><v n="20">och när året var till ända hade hon blivit havande och fött en son. Hon gav honom namnet Samuel, »ty«, sade hon, »jag bad Herren om honom«.</v><v n="21">När Elkana och hela hans familj gick upp till Shilo för att förrätta det årliga offret till Herren och frambära sitt löftesoffer, </v><v n="22">följde Hanna inte med. »Jag väntar tills pojken har blivit avvand«, sade hon till sin man, »då skall jag ta med honom och han skall få träda fram inför Herren och stanna där för all framtid.« </v><v n="23">Elkana svarade: »Gör som du finner bäst och vänta tills han är avvand. Må Herren låta det bli som du har sagt.«
Hanna stannade hemma och ammade sin son till dess han var avvand. </v><v n="24">Då följde hon med Elkana, och de hade med sig en treårig tjur, en säck mjöl och en lägel vin. Så fördes pojken till Herrens hus i Shilo, han var med dem när de trädde fram inför Herren. Fadern offrade det slaktoffer som han varje år brukade frambära åt Herren. Sedan förde han fram pojken </v><v n="25">och offrade tjuren. Hanna, pojkens mor, tog honom med sig till Eli </v><v n="26">och sade: »Hör på mig, herre. Så sant du lever, herre, jag är den kvinna som stod här hos dig och bad till Herren. </v><v n="27">Det var om detta barn jag bad, och Herren har gett mig vad jag bad honom om. </v><v n="28">Nu vill jag i min tur ge honom tillbaka åt Herren. Så länge han lever skall han tillhöra honom.«
Därefter tillbad de Herren i Shilo.
</v></c><c n="2">
<v n="1">Så bad Hanna:
»Mitt hjärta jublar över Herren,
jag kan bära huvudet högt.
Jag kan skratta åt mina fiender
i glädje över att du räddat mig.
</v><v n="2">Ingen är helig som Herren,
det finns ingen utom du,
ingen klippa är fast som vår Gud.
</v><v n="3">Sluta upp med ert stolta skryt,
spara de fräcka orden,
ty Herren är en Gud som vet allt,
han väger varje gärning.
</v><v n="4">Hjältarnas båge är bruten,
men de svaga rustas med ny kraft.
</v><v n="5">De som var mätta måste slava för brödet,
de som hungrade vilar från mödan.
Sju söner får den ofruktsamma,
medan den barnrika vissnar bort.
</v><v n="6">Herren dödar och ger liv,
leder ner i dödsriket och räddar därifrån.
</v><v n="7">Herren gör fattig och han gör rik,
han förnedrar och han upphöjer.
</v><v n="8">Den hjälplöse reser han ur gruset,
den fattige lyfter han ur dyn.
Han ger dem rum bland furstar
och låter dem trona på hedersplats.
Ty jordens fästen tillhör Herren,
på dem har han lagt jordens rund.
</v><v n="9">Herren skyddar sina trognas steg,
men de onda går under i mörkret,
av egen kraft lyckas ingen.
</v><v n="10">Herrens fiender krossas
när den Högste dundrar i himlen.
Herren dömer jordens alla länder,
åt sin konung ger han styrka,
lyfter högt sin smordes spira.«</v><v n="11">Elkana återvände hem till Rama, medan pojken stannade kvar och tjänade Herren under prästen Eli. </v><v n="12">Men Elis söner var ondsinta människor och frågade inte efter Herren. </v><v n="13">Så här brukade prästerna gå till väga mot folket: när någon bar fram ett slaktoffer och höll på att koka köttet, kom en prästtjänare med sin treuddiga gaffel </v><v n="14">och körde ner den i kitteln, pannan, grytan eller krukan; allt som fastnade på gaffeln tog prästen som sin del. Så gjorde de mot alla israeliter som kom till Shilo. </v><v n="15">Ibland hann man inte ens bränna fettet förrän prästtjänaren kom och sade till den som offrade: »Lämna kött att steka åt prästen, han vill inte ha det kokt utan rått.« </v><v n="16">När då den andre invände: »Först måste fettet brännas, sedan får du ta så mycket du vill«, svarade prästtjänaren att han ville ha köttet genast, annars skulle han ta det med våld. </v><v n="17">De unga männen syndade svårt inför Herren själv, när de på detta sätt vanhedrade hans offergåvor.
</v><v n="18">Men Samuel gjorde sin tjänst hos Herren, redan som gosse bar han en efod av linne. </v><v n="19">Varje år sydde hans mor en liten mantel åt honom och tog den med sig, när hon och hennes man kom för det årliga offret. </v><v n="20">Då välsignade Eli Elkana och hans hustru och sade: »Må Herren ge dig barn med denna kvinna i stället för den son som hon har lämnat åt Herren.«
Sedan gick de hem igen. </v><v n="21">Och Herren glömde inte Hanna: hon födde ytterligare tre söner och två döttrar. Men gossen Samuel växte upp hos Herren.
</v><v n="22">Eli var nu mycket gammal. När han hörde hur hans söner behandlade israeliterna och hur de låg med kvinnorna som gjorde tjänst vid ingången till uppenbarelsetältet, </v><v n="23">sade han till dem: »Varför gör ni så? Överallt får jag höra om era ogärningar. </v><v n="24">Mina söner, nu är det nog! Ni har dåligt rykte bland Herrens folk. </v><v n="25">Om en människa syndar mot en annan, kan Gud medla. Men om någon syndar mot Herren, vem kan då medla?« De lyssnade dock inte på sin far, ty Herren ville deras död. </v><v n="26">Men gossen Samuel växte upp och vann både Guds och människors gunst.
</v><v n="27">Det kom en gudsman till Eli och sade: »Så säger Herren: För din släkt uppenbarade jag mig redan när de levde i Egypten som slavar hos farao, </v><v n="28">och bland Israels alla stammar utvalde jag din släkt till att vara mina präster, stiga upp till mitt altare, tända offereld och bära fram efoden inför mig. Och åt din släkt gav jag alla israeliternas eldoffer. </v><v n="29">Varför missunnar du mig då de offer och de gåvor som tillkommer mig, och varför ärar du dina söner mer än mig? Varför göder ni er med de bästa bitarna av allt som mitt folk Israel offrar?
</v><v n="30">Därför säger Herren, Israels Gud: Jag har en gång lovat din och din fars släkt att alltid få göra tjänst inför mig, men nu förklarar jag att det ingalunda skall bli så. Jag skall ära dem som ärar mig, men de som föraktar mig skall bli förnedrade. </v><v n="31">Det skall komma en dag då jag bryter din och din släkts livskraft, så att ingen i ditt hus når hög ålder. </v><v n="32">Du skall se med avund på var och en som får vara till gagn för Israel, och aldrig skall någon bli gammal i din släkt. </v><v n="33">Jag skall inte rycka bort alla de dina från tjänsten vid mitt altare, så att din blick slocknar och ditt livsmod vissnar. Men alla dina efterkommande skall dö i sina bästa år. </v><v n="34">Det öde som drabbar dina söner Hofni och Pinechas skall bli tecknet för dig: på en och samma dag skall båda dö. </v><v n="35">Jag skall utse en trogen präst, en som handlar efter min håg och vilja, och hans släkt skall i obruten följd tjäna som präster inför kungen, min smorde. </v><v n="36">Alla som är kvar av din släkt skall då komma till honom och tigga om en slant och en brödkaka och be att få hjälpa till bland prästerna för att få något att äta.«
</v></c><c n="3">
<v n="1">Den unge Samuel tjänade nu Herren under Elis uppsikt. På den tiden var det ovanligt att Herren talade till människor, och profetsyner förekom sällan. </v><v n="2">Då hände en gång följande. Eli, vars ögon nu blivit så svaga att han inte kunde se, låg och sov på sin vanliga plats. </v><v n="3">Tempellampan var ännu inte släckt, och Samuel låg och sov i Herrens tempel, där Guds ark stod. </v><v n="4">Då ropade Herren på Samuel. »Här är jag«, svarade han, </v><v n="5">och han sprang bort till Eli och sade: »Här är jag, du ropade på mig.« Men Eli svarade: »Jag har inte ropat. Gå och lägg dig igen.« Då gjorde han det. </v><v n="6">Än en gång ropade Herren på honom. Han steg upp och gick bort till Eli: »Här är jag, du ropade på mig.« Men Eli svarade: »Nej, min son, jag har inte ropat. Gå och lägg dig igen.« </v><v n="7">Samuel hade ännu inte lärt känna Herren och ännu inte fått ta emot hans ord. </v><v n="8">För tredje gången ropade Herren på Samuel, som åter steg upp och gick bort till Eli: »Här är jag, du ropade på mig.« Nu förstod Eli att det var Herren som ropade på pojken, </v><v n="9">och han sade till Samuel att lägga sig igen. »Och om någon ropar på dig skall du säga: Tala, Herre, din tjänare hör.« Och Samuel gick tillbaka och lade sig.
</v><v n="10">Då kom Herren och ställde sig där och ropade som förut: »Samuel, Samuel!« och han svarade: »Tala, din tjänare hör.« </v><v n="11">Då sade Herren till Samuel: »Jag skall göra något i Israel som kommer att skrälla i öronen på alla som får höra det. </v><v n="12">Den dagen skall Eli och hans släkt drabbas av det som jag har hotat med. Allt skall uppfyllas, från början till slut. </v><v n="13">Jag skall låta honom veta att min dom över hans släkt står fast för all framtid, eftersom han har syndat och inte ingripit mot sina söner — han visste ju att de visade mig förakt. </v><v n="14">Därför har jag svurit att inga offer eller gåvor någonsin skall kunna sona den skuld som tynger Elis släkt.«
</v><v n="15">Samuel låg kvar tills det blev morgon, då han öppnade dörrarna till Herrens hus. Men han vågade inte berätta om sin uppenbarelse för Eli. </v><v n="16">Men Eli ropade på honom: »Samuel, min son!« — »Här är jag«, svarade Samuel. </v><v n="17">Och Eli frågade: »Vad sade han till dig? Du får inte dölja någonting för mig. Gud skall straffa dig, nu och framgent, om du förtiger ett enda ord av det som han talade till dig.« </v><v n="18">Då berättade Samuel alltsammans för honom och dolde inte något, och Eli sade: »Han är Herren, han gör vad han vill.«
</v><v n="19">Samuel växte upp, och Herren var med honom och lät allt vad han sagt gå i uppfyllelse. </v><v n="20">Det blev klart för hela Israel, från Dan till Beer Sheva, att Herren hade betrott Samuel med att vara hans profet. </v><v n="21">Herren fortsatte att visa sig i Shilo. Genom sitt ord uppenbarade han sig där för Samuel,
</v></c><c n="4">
<v n="1">och vad Samuel sade nådde ut till hela Israel. Israels folk drog ut för att strida mot filisteerna. De slog läger vid Even Haeser, och filisteerna slog läger vid Afek. </v><v n="2">Sedan ställde filisteerna upp till strid, och kampen blev hård. Israeliterna besegrades, och omkring 4 000 man stupade på slagfältet. </v><v n="3">När folket kom tillbaka till lägret sade de äldste i Israel: »Varför har Herren i dag tillfogat oss detta nederlag mot filisteerna? Låt oss hämta Herrens förbundsark från Shilo, så att den finns ibland oss och räddar oss ur våra fienders våld.« </v><v n="4">Man sände bud till Shilo och lät hämta Herren Sebaots förbundsark, hans som tronar på keruberna. Och Elis båda söner Hofni och Pinechas följde Guds ark.
</v><v n="5">När Herrens förbundsark kom in i lägret höjde alla israeliterna ett jubelrop så att marken skalv. </v><v n="6">Filisteerna hörde det och sade: »Vad är det hebreerna jublar åt?« Då de fick veta att Herrens ark hade kommit till lägret </v><v n="7">blev de förskräckta: »Deras gud har kommit till lägret! Ve oss«, ropade de, »något sådant har aldrig förut hänt. </v><v n="8">Ve oss, vem skall rädda oss undan denne väldige gud, han som slog egypterna med alla slags plågor i öknen? </v><v n="9">Men fatta mod, filisteer, och visa er som män, så att ni inte blir slavar under hebreerna, liksom de har varit under er. Kämpa nu som män!« </v><v n="10">Så gick filisteerna till angrepp, och israeliterna blev slagna och flydde var och en hem till sig. Det var ett svårt nederlag; Israel förlorade 30 000 man i stupade. </v><v n="11">Guds ark togs som byte, och Elis båda söner Hofni och Pinechas blev dödade.
</v><v n="12">En man ur Benjamins stam sprang från slagfältet till Shilo och kom fram samma dag. Han hade rivit sönder sina kläder och strött jord på huvudet. </v><v n="13">Eli, som var full av oro för Guds ark, satt på en stol vid porten vänd mot vägen. När mannen kom in i staden och berättade vad som hänt brast alla ut i klagan. </v><v n="14">Eli hörde ropen och undrade vad det var för oväsen. Mannen skyndade fram till honom och berättade. </v><v n="15">Eli var nu nittioåtta år gammal och kunde inte längre se för starr. </v><v n="16">Mannen sade: »Det är jag som har kommit från slagfältet, jag flydde därifrån i dag.« — »Hur har det gått, min son«, frågade Eli, </v><v n="17">och budbäraren svarade: »Israeliterna har drivits på flykten av filisteerna, och många har stupat. Också dina båda söner är döda, Hofni och Pinechas, och Guds ark är tagen.« </v><v n="18">När han nämnde Guds ark föll Eli baklänges från sin stol vid porten, och gammal och tung som han var bröt han nacken och dog. I fyrtio år hade han då varit domare över Israel.
</v><v n="19">Elis svärdotter, Pinechas hustru, väntade barn och skulle snart föda. Då hon fick höra att Guds ark var tagen och hennes svärfar och make döda, kom värkarna över henne och hon kröp ihop och födde sitt barn. </v><v n="20">Hon var döende, och kvinnorna som hjälpte henne sade: »Var lugn, du har fött en son.« Men hon svarade inte, hon hörde inte på. </v><v n="21">Hon gav pojken namnet I-Kavod, »ty«, sade hon, »härligheten har vikit från Israel«. Hon tänkte på Guds ark som var borta och på sin svärfar och sin make </v><v n="22">och sade: »Härligheten har vikit från Israel, ty Guds ark är borta.«
</v></c><c n="5">
<v n="1">Filisteerna tog med sig Guds ark från Even Haeser till Ashdod </v><v n="2">och ställde den i guden Dagons tempel, bredvid Dagon. </v><v n="3">Tidigt följande morgon fann folket i Ashdod Dagon liggande framstupa på marken framför Herrens ark. Då tog de Dagon och ställde tillbaka honom på plats. </v><v n="4">Morgonen därpå fick de återigen se Dagon ligga framstupa på marken framför Herrens ark. Huvudet och händerna hade slagits av mot tröskeln, endast bålen var kvar av honom. </v><v n="5">Därför är det än i dag så att varken Dagons präster eller de som besöker hans tempel i Ashdod trampar på tröskeln.
</v><v n="6">Herrens hand vilade tungt över folket i Ashdod, både i själva staden och på landsbygden: han höll dem i skräck och ansatte dem med bölder. </v><v n="7">När de såg vad som hände sade de: »Vi kan inte ha kvar Israels Guds ark hos oss, hans hand slår hårt mot oss och mot vår gud Dagon.« </v><v n="8">Därför tillkallade de filisteernas alla hövdingar och frågade: »Vad skall vi göra med Israels Guds ark?« De svarade: »Guds ark skall flyttas till Gat.« Så förde de arken till Gat, </v><v n="9">men då den kom dit fick staden känna av Herrens hand. Skräck och förvirring spred sig, ty Herren hemsökte alla, både stora och små, och det slog ut bölder på dem. </v><v n="10">Då förde de Guds ark till Ekron, men när den kom dit ropade männen där i sin förfäran: »De har skickat på oss Israels Guds ark för att döda oss och alla de våra.« </v><v n="11">Filisteernas alla hövdingar tillkallades, och folket krävde att Israels Guds ark skulle skickas tillbaka dit där den hörde hemma, så att den inte dödade dem alla. Hela staden hade nämligen gripits av våldsam skräck, så tungt var trycket av Herrens hand. </v><v n="12">De som inte dog drabbades av bölder, och klagoropet från staden steg mot himlen.
</v></c><c n="6">
<v n="1">Då filisteerna hade haft Herrens ark hos sig i sju månader, </v><v n="2">vände de sig till sina präster och spåmän. »Vad skall vi göra med Herrens ark?« frågade de. »På vilket sätt skall vi skicka tillbaka den?« </v><v n="3">De fick till svar: »Om ni vill bli av med Israels Guds ark skall ni inte skicka i väg den utan gåvor; ni måste ge honom gottgörelse. Då blir ni botade, och ni får veta varför han inte släpper sitt grepp om er.« — </v><v n="4">»Vad skall vi ge för gottgörelse?« frågade de, och prästerna och spåmännen svarade: »Fem bölder av guld och fem råttor av guld, lika många som hövdingarna i landet. Samma hemsökelse har ju drabbat alla, också era hövdingar. </v><v n="5">Ni skall göra avbildningar av era bölder och av råttorna som härjar ert land, och därmed ära Israels Gud. Då kanske han släpper sitt grepp om er och era gudar och ert land. </v><v n="6">Varför förhärdar ni er, så som egypterna och farao gjorde? Sedan de hade fått känna av Herrens makt måste de släppa israeliterna fria och låta dem gå. </v><v n="7">Nu skall ni ta en ny vagn och två kor som nyligen har kalvat och aldrig har gått under ett ok. Spänn dem för vagnen. Kalvarna skall ni ta ifrån dem och föra hem. </v><v n="8">Ställ sedan Herrens ark på vagnen. Guldfigurerna som ni lämnar honom som gottgörelse skall ni lägga i ett skrin bredvid arken. Skicka så i väg den. </v><v n="9">Men se noga efter: om arken tar vägen upp mot Bet-Shemesh, då är det Herren som har tillfogat oss allt detta elände. I annat fall vet vi att det inte är hans hand som har slagit oss. Allt har då hänt av en slump.«
</v><v n="10">Filisteerna gjorde så. De tog två kor som nyligen hade kalvat och spände för vagnen men höll kvar deras kalvar hemma. </v><v n="11">Sedan ställde de Herrens ark på vagnen och likaså skrinet med guldråttorna och avbildningarna av bölderna. </v><v n="12">Korna gick raka vägen mot Bet-Shemesh utan att vika av åt vare sig höger eller vänster, och hela vägen råmade de. Filisteernas hövdingar följde efter dem ända till Bet-Shemeshs område.
</v><v n="13">Folket i staden höll just på att skörda vete nere i dalen. De tittade upp och fick se arken, och den synen gjorde dem glada. </v><v n="14">Vagnen stannade vid en stor sten på den åker som tillhörde Josua, en av invånarna i Bet-Shemesh. De högg upp träet från vagnen och offrade korna som brännoffer åt Herren. </v><v n="15">Leviterna hade lyft ner Herrens ark och skrinet med guldfigurerna och ställt alltsammans på den stora stenen. Invånarna i Bet-Shemesh frambar denna dag brännoffer och slaktoffer till Herren. </v><v n="16">De fem filisteiska hövdingarna bevittnade allt detta och återvände till Ekron samma dag.
</v><v n="17">Av de guldbölder som filisteerna lämnade som gottgörelse åt Herren var en för Ashdod, en för Gaza, en för Ashkelon, en för Gat och en för Ekron. </v><v n="18">Råttorna av guld var lika många som de filisteiska städer där de fem hövdingarna härskade, både befästa städer och byar på landet. Den stora stenen som de ställde Herrens ark på står ännu i denna dag på Josuas åker i Bet-Shemesh.
</v><v n="19">Men Jekonjas släkt hade inte deltagit i den allmänna glädjen i Bet-Shemesh vid åsynen av Herrens ark. Därför dräpte Herren sjuttio av dem, och folket höll dödsklagan på grund av den manspillan som han hade vållat. </v><v n="20">»Vem kan bestå inför Herren, denne helige Gud«, frågade man i Bet-Shemesh, »och vem skall ta emot arken, så att den kommer härifrån?« </v><v n="21">De sände då bud till Kirjat-Jearim: »Filisteerna har lämnat tillbaka Herrens ark. Kom nu och hämta upp den till er.«
</v></c><c n="7">
<v n="1">Då kom de från Kirjat-Jearim och förde Herrens ark till Avinadavs hus uppe på höjden, och de invigde hans son Elasar till att ha vård om Herrens ark.</v><v n="2">Det hade nu gått en lång tid, tjugo år, sedan arken fått sin plats i Kirjat-Jearim. Då sökte sig hela Israels folk till Herren, </v><v n="3">och Samuel sade till dem: »Om ni på allvar vill vända om till Herren måste ni göra er av med de främmande gudarna och astartegudinnorna. Håll er av hela ert hjärta till Herren och dyrka honom, ingen annan. Då skall han rädda er ur filisteernas våld.« </v><v n="4">Israeliterna gjorde sig då av med baalsgudarna och astartegudinnorna och tillbad endast Herren.
</v><v n="5">Samuel uppmanade nu israeliterna att komma samman i Mispa, för att han skulle be till Herren för dem. </v><v n="6">När de hade samlats där öste de upp vatten och göt ut det inför Herren. De fastade den dagen och bekände sin synd för Herren. Och i Mispa skipade Samuel rätt mellan israeliterna.
</v><v n="7">När filisteerna fick reda på att israeliterna hade samlats i Mispa drog deras hövdingar ut till strid mot dem. Vid budet om detta blev israeliterna rädda </v><v n="8">och sade till Samuel: »Svik oss inte, fortsätt att ropa till Herren, vår Gud, så att han räddar oss undan filisteerna.« </v><v n="9">Då tog Samuel ett dilamm och offrade det som brännoffer, ett heloffer åt Herren, och ropade till honom för Israel, och Herren svarade honom. </v><v n="10">Medan Samuel offrade hade filisteerna ryckt fram för att anfalla. Just då lät Herren åskan dåna över filisteerna och spred förvirring bland dem. De blev slagna av israeliterna, </v><v n="11">som drog ut från Mispa och förföljde filisteerna ända till trakten av Bet Kar och tillintetgjorde dem. </v><v n="12">Och Samuel lät resa en sten mellan Mispa och Shen och kallade den Even Haeser. Han sade: »Ända hit hjälpte oss Herren.«
</v><v n="13">Nu var filisteerna kuvade och trängde inte mer in på Israels område. Under hela Samuels tid höll Herren filisteerna nere. </v><v n="14">Israel fick tillbaka de städer som filisteerna hade erövrat, från Ekron till Gat, och de områden som hörde till dessa städer befriades. Det rådde också fred mellan israeliter och amoreer.
</v><v n="15">Så länge Samuel levde var han domare över Israel. </v><v n="16">Varje år for han runt till Betel, Gilgal och Mispa och skipade rätt på var och en av dessa platser. </v><v n="17">Sedan vände han tillbaka till Rama; där bodde han och därifrån styrde han Israel. Där byggde han också ett altare åt Herren.
</v></c><c n="8">
<v n="1">Då Samuel blev gammal satte han sina söner till domare över Israel. </v><v n="2">Den förstfödde hette Joel och den andre Avia, och de hade sitt domarsäte i Beer Sheva. </v><v n="3">Men sönerna följde inte sin far i spåren utan såg till egen fördel: de tog mutor och vrängde lagen. </v><v n="4">Då samlades Israels äldste och sökte upp Samuel i Rama. </v><v n="5">»Du är gammal«, sade de till honom, »och dina söner följer inte i dina spår. Ge oss en kung som kan styra och döma oss. Det har ju alla andra folk.« </v><v n="6">Samuel ogillade att de ville få en kung över sig. Han bad till Herren, </v><v n="7">och Herren svarade: »Låt folket få sin vilja fram. Det är inte dig de förkastar utan mig: de vill inte att jag skall vara deras kung. </v><v n="8">Ända sedan den dag då jag förde dem ut ur Egypten har de ständigt vänt sig bort från mig och tjänat andra gudar. Nu handlar de på samma sätt mot dig. </v><v n="9">Gör dem till viljes, men varna dem först, låt dem veta vilka rättigheter deras kung kommer att få.«
</v><v n="10">Samuel framförde Herrens ord till dem som begärde en kung. </v><v n="11">»Dessa rättigheter«, sade han, »tillkommer den kung som skall härska över er. Era söner tar han ut till sina stridsvagnar och hästar eller till att springa före hans vagn. </v><v n="12">Han kommenderar somliga att föra befäl över tusen man eller femtio. Några måste plöja hans jordar och bärga hans skördar, andra blir hans vapensmeder och vagnmakare. </v><v n="13">Era döttrar sätter han att blanda salvor åt honom, laga hans mat eller baka hans bröd. </v><v n="14">Han lägger beslag på era bästa åkrar, vingårdar och olivlundar och ger dem åt sina ämbetsmän. </v><v n="15">Han kräver tionde av er gröda och era vinskördar för att ge till sina hovmän och ämbetsmän. </v><v n="16">Han tar ut ert tjänstefolk och era bästa oxar och åsnor till att arbeta åt honom, </v><v n="17">och han kräver tionde av era fårhjordar. Själva blir ni hans slavar. </v><v n="18">När detta händer kommer ni att ropa till Herren och be att få slippa den kung ni har valt åt er, men då skall han inte svara er.« </v><v n="19">Folket vägrade dock att lyssna till Samuel. »Nej«, ropade de, »vi vill ha en kung, </v><v n="20">så att vi blir som alla andra folk, en kung som skipar rätt åt oss, som går i spetsen för oss och utkämpar våra strider.« </v><v n="21">När Samuel hörde vad folket hade att säga framförde han det till Herren, </v><v n="22">och Herren svarade: »Gör dem till viljes och låt dem få en kung.« Då sade Samuel åt israeliterna att gå hem, var och en till sin stad.
</v></c><c n="9">
<v n="1">I Benjamins stam fanns en rik och mäktig man som hette Kish. Han var son till Aviel, som var son till Seror, son till Bekorat, son till Afiach av Benjamins stam. </v><v n="2">Kish hade en son som hette Saul, en ståtlig ung man. Det fanns ingen ståtligare i hela Israel, han var huvudet högre än alla andra.
</v><v n="3">En gång hade några åsnor kommit bort för Kish, Sauls far. Kish sade till sin son Saul: »Ta med dig en av tjänarna och gå och leta rätt på åsnorna.« </v><v n="4">De gick genom Efraims bergsbygd och Shalishalandet men fann dem inte. De sökte också i Shaalimlandet, men förgäves. Så fortsatte de genom Benjamins land men hittade inga åsnor där heller. </v><v n="5">När de hade kommit till Sufs land sade Saul till tjänaren som han hade med sig: »Vi går hem igen, annars börjar min far oroa sig mer för oss än för åsnorna.« </v><v n="6">Men tjänaren sade: »I staden där framme finns en gudsman med stort anseende: allt vad han förutsäger slår in. Låt oss gå dit, han kanske kan ge oss besked.« — </v><v n="7">»Men om vi går dit, vad skall vi då ha med oss till honom?« undrade Saul. »Brödet är slut i våra ränslar och någonting annat har vi inte att ge honom. Eller vad skulle det vara?« </v><v n="8">Men tjänaren hade ett svar: »Här har jag en kvarts silversikel«, sade han, »den kan jag lämna honom, så ger han oss besked.« ( </v><v n="9">När israeliterna förr i tiden skulle söka råd hos Gud sade de: »Kom, så går vi till siaren!« Det som numera heter profet kallades då siare.) </v><v n="10">»Bra«, sade Saul till tjänaren, »låt oss gå dit.« Så gick de till staden där gudsmannen fanns.
</v><v n="11">I backen upp mot stadsporten mötte de några flickor som skulle hämta vatten, och de frågade dem om siaren var där. </v><v n="12">»Ja, han är där framme«, svarade de, »men skynda er. Han har just kommit hit, eftersom folket har en offerfest på kullen. </v><v n="13">Om ni går in i staden kan ni få tag i honom innan han har hunnit i väg till måltiden uppe på offerplatsen. Den börjar inte förrän han har kommit, för han måste välsigna offret innan gästerna kan börja äta. Gå genast, det är nu ni kan träffa honom.« </v><v n="14">Då fortsatte de, och just som de gick in genom stadsporten kom Samuel emot dem på väg till offerplatsen.
</v><v n="15">Dagen innan Saul kom hade Herren varskott Samuel och sagt: </v><v n="16">»I morgon sänder jag till dig en man från Benjamins land, och honom skall du smörja till furste över mitt folk Israel. Han skall rädda det ur filisteernas våld, ty jag har sett mitt folks nöd och lyssnat till dess klagan.«
</v><v n="17">När Samuel fick se Saul, sade Herren till honom: »Där är mannen som jag talade om, han som skall styra mitt folk.« </v><v n="18">Saul gick fram till Samuel i stadsporten och frågade: »Kan du säga mig var siaren bor?« </v><v n="19">Samuel svarade: »Det är jag som är siaren. Gå före mig upp på offerplatsen. I dag skall ni äta tillsammans med mig. I morgon bitti kan du fortsätta din färd, och då skall jag också ge dig svar på det som du undrar över. </v><v n="20">Åsnorna som försvann för tre dagar sedan behöver du inte oroa dig för, de har kommit till rätta. Och för övrigt: skall inte allt åtråvärt i Israel tillfalla dig och din släkt?« </v><v n="21">Men Saul sade: »Jag tillhör Benjamins stam, den minsta av Israels stammar, och min släkt är den obetydligaste i hela Benjamins stam. Varför talar du då till mig på det sättet?«
</v><v n="22">Samuel tog med sig Saul och hans tjänare och förde dem in i offerhallen och gav dem plats främst bland gästerna, som var omkring trettio. </v><v n="23">Sedan sade han till kocken: »Ta nu fram köttet som jag lämnade dig och bad dig förvara.« </v><v n="24">Kocken tog då fram ett lår och en fettsvans och lade för Saul. »Se här vad jag har låtit lägga undan«, sade Samuel. »Ta för dig! Det har sparats åt dig för det här tillfället.«
Så åt Saul tillsammans med Samuel den dagen. </v><v n="25">Sedan gick de ner från offerplatsen och in i staden. Man ordnade en bädd åt Saul på taket, </v><v n="26">och han lade sig att sova. I gryningen ropade Samuel till Saul uppe på taket: »Stig upp, så skall jag följa dig ett stycke på väg!« Saul steg upp, och de gick ut tillsammans. </v><v n="27">När de kom ner till utkanten av staden sade Samuel: »Skicka tjänaren i förväg, men stanna själv kvar en stund, så skall jag tala om vad Gud har sagt.«
</v></c><c n="10">
<v n="1">Samuel tog nu en flaska med olja och hällde den över Sauls huvud. Han kysste honom och sade: »Herren smörjer dig till furste över sitt folk Israel. Du skall styra Herrens folk och rädda det från alla fiender som omger det. Och detta är tecknet på att det är Herren som har smort dig till furste över sitt eget folk: </v><v n="2">När du har skilts från mig i dag kommer du att träffa på två män vid Rakels grav, i Selsach på Benjamins område. De talar om för dig att åsnorna som du har letat efter har kommit till rätta och att din far inte längre bekymrar sig för dem. Nu oroar han sig bara för er och undrar vad han kan göra. </v><v n="3">Du fortsätter, men när du kommer fram till terebinten i Tabor möter du tre män som är på väg upp till Gud i Betel. Den ene har med sig tre killingar, den andre tre brödkakor och den tredje en lägel vin. </v><v n="4">De hälsar och ger dig två offerbröd, som du skall ta emot. </v><v n="5">Därnäst kommer du till Givat Haelohim, där filisteernas fogde bor. När du går in i staden stöter du på en skara profeter på väg ner från offerplatsen, med harpa och tamburin, flöjt och lyra i spetsen. De är gripna av profetisk extas. </v><v n="6">Då skall Herrens ande falla över dig, du skall råka i extas liksom de och bli en annan människa. </v><v n="7">När du ser alla dessa tecken inträffa, gör då vad stunden inger dig, ty Gud är med dig. </v><v n="8">Sedan skall du före mig gå ner till Gilgal, så kommer jag till dig där och offrar brännoffer och gemenskapsoffer. Vänta i sju dagar, tills jag kommer och säger vad du skall göra.«
</v><v n="9">När Saul vände sig om för att lämna Samuel förvandlade Gud hans hjärta och sinne, och alla tecken inträffade redan samma dag. </v><v n="10">I Giva kom en skara profeter emot honom, Guds ande föll över Saul, och han greps av extas liksom de. </v><v n="11">Då de som kände Saul sedan länge såg att han betedde sig som en profet bland profeter, sade de till varandra: »Vad har tagit åt Kishs son? Hör Saul också till profeterna?« </v><v n="12">Och en man från trakten sade: »Vem är då deras fader?« På det viset uppkom talesättet: »Hör Saul också till profeterna?«
</v><v n="13">När den profetiska extasen var över återvände Saul hem. </v><v n="14">Hans farbror frågade var han och tjänaren hade varit. »Vi har varit ute och letat efter åsnorna«, svarade Saul, »men när vi inte såg till dem någonstans gick vi till Samuel.« — </v><v n="15">»Vad sade han?« frågade farbrodern. </v><v n="16">»Han talade om för oss att åsnorna hade kommit till rätta«, svarade Saul. Men vad Samuel hade sagt om kungavärdigheten, det berättade Saul inte för sin farbror.
</v><v n="17">Samuel kallade samman israeliterna inför Herren i Mispa, </v><v n="18">och där talade han till dem: »Så säger Herren, Israels Gud: Det var jag som förde Israel ut ur Egypten och räddade er undan egypterna och alla de välden som förtryckte er. </v><v n="19">Men nu har ni förkastat denne er Gud, som har hjälpt er i alla olyckor och trångmål, och i stället begärt att få en kung till herre över er. Träd nu fram inför Herren, stam för stam och släkt för släkt.«
</v><v n="20">Samuel lät alla Israels stammar stiga fram, och lotten föll på Benjamins stam. </v><v n="21">När han sedan lät Benjamins stam stiga fram, släkt för släkt, föll lotten på Matris släkt. Då fick Matris släkt stiga fram, man för man, och lotten föll på Saul, Kishs son. De sökte efter honom, och när de inte kunde finna honom </v><v n="22">vände de sig på nytt till Herren och frågade om Saul verkligen hade kommit. Och Herren svarade: »Han har gömt sig borta i lägret.« </v><v n="23">Då sprang de dit och hämtade honom, och där han nu stod bland folket var han huvudet högre än alla andra. </v><v n="24">Samuel sade: »Här ser ni den som Herren har utvalt. Hans like finns inte i hela folket.« Då jublade alla och ropade: »Leve konungen!«
</v><v n="25">Samuel tillkännagav de kungliga rättigheterna för folket och upptecknade dem i en bokrulle som han lade i förvar inför Herren. Därefter lät han alla gå hem var och en till sitt. </v><v n="26">Också Saul vände hem till Giva, följd av en skara krigare som Gud hade kallat. </v><v n="27">Men några ondsinta män visade sitt förakt för Saul. »Skulle den där kunna rädda oss?« frågade de, och några hyllningsgåvor gav de honom inte.
</v></c><c n="11">
<v n="1">Någon månad senare gick Nachash i Ammon till angrepp mot Javesh i Gilead och belägrade staden. Folket där sade då till honom: »Slut fördrag med oss, så ger vi oss under dig.« </v><v n="2">Nachash svarade: »På ett villkor vill jag sluta fördrag med er, att jag får sticka ut höger öga på var och en av er och på det sättet förödmjuka hela Israel.« </v><v n="3">De äldste i Javesh bad honom då om sju dagars frist. »Vi skall skicka bud runt hela Israel, men om ingen undsätter oss går vi dig till mötes.« </v><v n="4">När budbärarna nådde Sauls Giva och berättade vad som hänt började alla klaga och gråta högljutt. </v><v n="5">Just då kom Saul hem från åkern med sina oxar. »Vad händer här, varför gråter alla?« frågade han. När man berättade för honom vad männen från Javesh hade sagt </v><v n="6">föll Guds ande över honom, och han blev utom sig av vrede. </v><v n="7">Han tog ett par oxar och styckade dem och skickade styckena med budbärarna runt hela Israel och lät hälsa: »Den som inte följer Saul och Samuel i fält, med hans oxar går det så här.« Då greps folket av fruktan för Herren och drog ut som en man. </v><v n="8">När Saul mönstrade dem i Besek räknade Israel 300 000 man och Juda 30 000. </v><v n="9">Till dem som hade kommit med bud sade han: »Hälsa folket i Javesh i Gilead att i morgon, när solen bränner som hetast, skall de vara räddade.« Då sändebuden återvände och berättade detta blev glädjen stor. </v><v n="10">Men till ammoniterna sade männen i Javesh: »I morgon går vi er till mötes. Då får ni göra med oss vad ni vill.«
</v><v n="11">Dagen därpå delade Saul upp folket i tre avdelningar, och i morgonväkten bröt de in i lägret. När dagen blev som hetast var ammoniterna slagna. De överlevande skingrades så fullständigt att inte två kom undan tillsammans.
</v><v n="12">Folket sade då till Samuel: »Vilka var det som inte ville att Saul skulle bli kung över oss? Kom hit med dem, så skall vi slå ihjäl dem.« </v><v n="13">Men då sade Saul: »Ingen skall dödas en dag som denna, då Herren har vunnit seger åt Israel.« </v><v n="14">Samuel sade nu till folket: »Låt oss gå till Gilgal och där förnya kungadömet.« </v><v n="15">Så gick alla till Gilgal, och inför Herren utropade de Saul till kung. De offrade också gemenskapsoffer inför Herren i Gilgal, och Saul och alla israeliterna firade en stor glädjefest.
</v></c><c n="12">
<v n="1">Sedan talade Samuel till de församlade israeliterna: »Jag har gjort allt vad ni begärt av mig och satt en kung att härska över er. </v><v n="2">Hädanefter är det han som skall leda er. Själv är jag gammal och grå, och mina söner har ni ibland er. Jag har varit er ledare från min ungdom ända till denna dag. </v><v n="3">Här står jag nu, kom med era anklagelser mot mig inför Herren och hans smorde. Har jag tagit någons oxe? Har jag tagit någons åsna? Har jag kränkt eller förtryckt någon? Har jag tagit mutor eller panter av någon? Kom med era krav, så skall jag ersätta er.« </v><v n="4">De svarade: »Nej, du har inte kränkt eller förtryckt oss, du har inte tagit från någon.«
</v><v n="5">Samuel sade: »Herren och hans smorde är i dag vittnen till att ni inte funnit mig skyldig till något.« De bekräftade detta, </v><v n="6">och Samuel fortsatte: »Herren är vittne, han som gav er Mose och Aron och som förde era fäder ut ur Egypten. </v><v n="7">Träd nu fram, så skall jag gå till rätta med er inför Herren och påminna er om hur trofast Herren alltid har handlat mot er och era fäder. </v><v n="8">När Jakob hade kommit till Egypten och folket levde under förtryck, ropade era fäder till Herren. Han sände Mose och Aron, som förde dem ut ur Egypten och lät dem bosätta sig här. </v><v n="9">Men de glömde Herren, sin Gud, och då utlämnade han dem åt Sisera, Hasors befälhavare, åt filisteerna och åt kungen av Moab; alla dessa förde krig mot Israel. </v><v n="10">Då ropade de till Herren: Vi har syndat, vi har övergett Herren och dyrkat baalsgudarna och astartegudinnorna. Rädda oss från våra fiender, så skall vi dyrka dig. </v><v n="11">Herren sände då Jerubbaal och Bedan och Jefta och Samuel och räddade er från fienderna runt omkring, så att ni kunde leva i fred. </v><v n="12">Men när ni såg att Nachash, kungen av Ammon, angrep er kom ni till mig och begärde att få en kung — och det fastän Herren, er Gud, är er kung. </v><v n="13">Här är nu den kung ni ville ha, och honom har Herren satt över er. </v><v n="14">Frukta Herren, tjäna honom och lyd honom! Sätt er inte upp mot Herrens befallningar! Både ni och den kung som regerar över er måste följa Herren, er Gud. </v><v n="15">Lyder ni inte Herren utan sätter er upp mot honom, då skall han vända sin vrede mot er och er kung.
</v><v n="16">Nu skall ni med egna ögon få se det stora under som Herren utför. </v><v n="17">Jag skall ropa till Herren, och fastän det är mitt i veteskörden skall han låta det åska och regna. Då måste ni inse att det i Herrens ögon var en stor synd som ni begick när ni begärde en kung.«
</v><v n="18">Samuel ropade till Herren, och Herren lät det åska och regna den dagen, så att alla överväldigades av fruktan för Herren och för Samuel </v><v n="19">och sade: »Be för oss, dina tjänare, till Herren, din Gud, att vi slipper dö, fastän vi har rågat våra synders mått med att begära en kung.« </v><v n="20">Då lugnade Samuel folket. »Det ni har gjort är en svår synd, men vänd er inte för den skull bort från Herren utan tjäna honom av hela ert hjärta. </v><v n="21">Vänd er inte bort från honom för att följa tomma avgudar, som varken kan gagna eller rädda, eftersom de inte är något annat än tomhet. </v><v n="22">För sitt höga namns skull vill Herren inte förskjuta sitt folk; han har ju valt att göra er till sitt folk. </v><v n="23">Och själv skulle jag synda svårt mot Herren om jag upphörde att be för er; i stället vill jag lära er vad som är gott och rätt. </v><v n="24">Frukta Herren och tjäna honom uppriktigt och av hela ert hjärta — kom ihåg allt det stora han har gjort för er. </v><v n="25">Om ni däremot fortsätter med era onda gärningar, då är det ute både med er och er kung.«
</v></c><c n="13">
<v n="1">Saul var … år då han blev kung, och han regerade två år över Israel. </v><v n="2">Han valde ut </v><v n="3"> 000 man ur Israels folk och förde själv befälet över 2 000 i Mikmas och i Betels bergsbygd, medan Jonatan hade 1 000 man i Giva i Benjamins område. Resten av folket hade Saul skickat hem.
3Jonatan dödade den filisteiske fogden i Geva, och det fick filisteerna veta. Saul lät stöta i horn över hela landet för att sprida budskapet till hebreerna. </v><v n="4">Hela Israel fick på detta sätt höra att Saul hade dödat den filisteiske fogden och att Israel därmed hade dragit över sig filisteernas hat. Folket slöt upp kring Saul i Gilgal, </v><v n="5">medan filisteerna samlade sina styrkor till strid mot Israel. De hade 3 000 vagnar med </v><v n="6"> 000 mans besättning och fotfolk som sanden på havets strand. De marscherade upp och slog läger vid Mikmas, öster om Bet Aven. 6När israeliterna märkte att de var illa ute gömde de sig i grottor och hålor, i klippskrevor, källare och cisterner </v><v n="7">eller gick över vadställena vid Jordan in i Gads och Gileads land.
Saul var kvar i Gilgal, och alla som var med honom darrade av rädsla. </v><v n="8">I sju dagar väntade han, så länge som Samuel hade bestämt. Men Samuel kom inte till Gilgal, och nu började folket överge Saul och skingras. </v><v n="9">Han befallde då att man skulle föra fram brännoffret och gemenskapsoffret till honom, och han offrade brännoffret. </v><v n="10">Just då han var färdig med detta kom Samuel, och Saul gick honom till mötes för att hälsa honom. </v><v n="11">»Vad har du tagit dig till!« ropade Samuel. Saul svarade: »När jag såg att hären lämnade mig och skingrades och du inte kom på utsatt tid, och när jag hörde att filisteerna hade dragit ihop sitt folk vid Mikmas, </v><v n="12">då tänkte jag: Nu kommer filisteerna ner mot mig i Gilgal, och jag har ännu inte hunnit beveka Herren. Då tog jag mod till mig och bar fram brännoffret.« </v><v n="13">Samuel sade: »Du har handlat som en dåre och överträtt den befallning som Herren, din Gud, har gett dig. Herren skulle annars ha befäst ditt kungavälde över Israel för all framtid, </v><v n="14">men nu kommer det att gå förlorat. Herren har sökt sig en man efter sitt sinne och utsett honom till furste över sitt folk, eftersom du inte har hållit vad Herren befallt dig.«
</v><v n="15">Så bröt Samuel upp från Gilgal och gick sin väg. Resten av folket följde med Saul för att möta hären och kom från Gilgal till Giva i Benjamins område. Saul mönstrade den styrka han hade med sig, det var omkring 600 man. </v><v n="16">Han och hans son Jonatan låg nu med sitt folk i Geva i Benjamins område, medan filisteerna hade slagit läger i Mikmas. </v><v n="17">Tre härjningståg utgick från filisteernas läger, ett i riktning mot Ofra i Shual, </v><v n="18">ett mot Bet-Horon och ett mot trakten ovanför Sevoimdalen, åt öknen till.
</v><v n="19">På den tiden fanns inga smeder i Israel, eftersom filisteerna ville hindra hebreerna att tillverka svärd eller spjut. </v><v n="20">Därför måste israeliterna alltid ge sig ner till filisteerna, när de ville låta smida en plogbill eller hacka, en yxa eller oxpik. </v><v n="21">Två tredjedels sikel var priset för plogbillar och hackor, en tredjedels sikel för yxor och oxpikar. </v><v n="22">När kriget kom hade därför ingen av dem som stod under Sauls och Jonatans befäl vare sig svärd eller spjut. Bara Saul och Jonatan hade vapen.</v><v n="23">Filisteerna hade skickat fram en förpost till passet i Mikmas,
</v></c><c n="14">
<v n="1">och en dag sade Jonatan, Sauls son, till sin väpnare: »Kom så tar vi oss över till filisteernas postering på andra sidan!« Men till sin far sade han ingenting. </v><v n="2">Saul hade slagit sig ner i utkanten av Giva under granatäppelträdet på tröskplatsen. Hans truppstyrka uppgick till omkring 600 man. </v><v n="3">Efoden bars av Achia, som var son till Achituv, bror till I-Kavod, son till Pinechas, son till Eli, Herrens präst i Shilo.
Ingen lade märke till att Jonatan var borta. </v><v n="4">På ömse sidor om det pass som han måste ta sig igenom för att nå fram till den filisteiska posteringen låg två branta klippor, som hette Boses och Sene. </v><v n="5">Den ena reste sig på nordsidan, närmast Mikmas, den andra på sydsidan, närmast Geva. </v><v n="6">Jonatan sade till väpnaren: »Låt oss gå över till de där oomskurna hedningarna! Kanske hjälper oss Herren — han kan ge seger lika lätt genom få som genom många.« </v><v n="7">Väpnaren svarade: »Gör som du vill. Jag gör som du.« — </v><v n="8">»Då går vi över till dem«, sade Jonatan, »och ser till att vi blir upptäckta. </v><v n="9">Om de då säger att vi inte skall röra oss förrän de hunnit ner till oss, så stannar vi där vi är och klättrar inte upp till dem. </v><v n="10">Men om de säger åt oss att komma upp, så gör vi det, för det är tecknet på att Herren har lämnat dem i vår hand.«
</v><v n="11">När nu de båda blev synliga från posteringen sade filisteerna: »Ser man på, nu kryper hebreerna fram ur sina hål!« </v><v n="12">Och de ropade ner till Jonatan och hans väpnare: »Kom upp hit, så skall vi visa er!« Då sade Jonatan till väpnaren: »Följ mig! Herren har gett dem i Israels hand.« </v><v n="13">Jonatan klättrade upp, följd av väpnaren. Filisteerna föll för Jonatans hugg, och väpnaren kom efter och gav dem dödsstöten. </v><v n="14">I detta första angrepp fällde de omkring tjugo man på en sträcka av en halv plogfåras längd. </v><v n="15">I lägret nere på fältet och bland folket spred sig förfäran; också posteringen och plundringsstyrkan greps av panik. Marken skalv. Gud slog dem med skräck.
</v><v n="16">Från Giva i Benjamins område såg Sauls spanare att fiendelägret var i upplösning och att alla sprang om varandra. </v><v n="17">Saul lät då räkna sitt folk för att se vilka som var frånvarande, och det visade sig att Jonatan och hans väpnare saknades. </v><v n="18">Saul uppmanade nu Achia att ta fram efoden — det var alltså han som den gången bar efoden inför Israel. </v><v n="19">Men medan Saul talade med prästen tilltog larmet i filisteernas läger alltmer. »Låt det vara«, sade Saul till prästen, </v><v n="20">och i samlad trupp skyndade han och alla som var med honom till stridsplatsen. Där vände filisteerna vapnen mot varandra, och det rådde fullständigt kaos. </v><v n="21">Även de hebreer som sedan gammalt lydde under filisteerna och hade dragit i fält på deras sida gick nu över till israeliterna under Saul och Jonatan. </v><v n="22">Och när de israeliter som hade gömt sig i Efraims bergstrakter fick höra att filisteerna flydde, tog också de upp förföljelsen och gav sig in i striden. </v><v n="23">Så skänkte Herren seger åt Israel den dagen.Striderna fortsatte ända bortom Bet Aven, </v><v n="24">och israeliterna var hårt ansatta. Då band Saul folket med denna ed: »Förbannad den som äter före kvällen, innan jag har tagit hämnd på mina fiender.« Och ingen smakade något. </v><v n="25">[---] Ute på fälten fanns det honung, </v><v n="26">men när folket kom fram till bikakorna var det inte någon som vågade ta för sig, fastän det dröp av honung överallt. Så rädda var de för Sauls förbannelse. </v><v n="27">Men Jonatan hade inte hört att hans far hotade folket med förbannelse. Han sträckte fram sin stav och doppade spetsen i honungen och tog för sig av den, och hans ögon fick ny glans. </v><v n="28">Då sade en man i hären: »Din far har svurit en ed och förbannat var och en som äter något under dagen, och därför är alla utmattade.« — </v><v n="29">»Min far drar olycka över landet«, svarade Jonatan. »Se vilken glans mina ögon fick när jag smakade lite av honungen. </v><v n="30">Tänk då om folket i dag hade fått äta av det byte de tagit från fienden! Som det nu är har vi inte kunnat fullfölja segern över filisteerna.«
</v><v n="31">Efter att den dagen ha fördrivit filisteerna från Mikmas ända till Ajalon var israeliterna svårt medtagna. </v><v n="32">De kastade sig över bytet och tog får, oxar och kalvar och slaktade direkt på marken och åt köttet med blodet i. </v><v n="33">Saul underrättades om detta: »Folket syndar mot Herren och äter kött med blodet i.« Då sade han: »Ni har handlat orätt. Vältra nu fram en stor sten till mig </v><v n="34">och gå sedan runt bland folket och säg till att var och en leder hit sin oxe och sitt får. Här skall ni slakta och äta dem och inte synda mot Herren genom att äta kött med blodet i.« När det blev natt kom alla dit med de djur som de hade fått tag i och slaktade dem där. </v><v n="35">Så byggde Saul ett altare åt Herren; detta var det första altare han byggde.
</v><v n="36">Därefter tog Saul till orda: »Låt oss fortsätta att förfölja och plundra filisteerna i natt, ända tills det ljusnar. Vi skall inte låta en enda av dem slippa undan.« Folket sade: »Gör vad du finner bäst.« Då sade prästen: »Låt oss först träda fram inför Gud.« </v><v n="37">Och Saul frågade Gud: »Skall jag förfölja filisteerna? Lämnar du dem i Israels hand?« Men han fick inget svar den dagen. </v><v n="38">Saul lät då församla folkets hövdingar och sade till dem: »Undersök noga vad det är för en synd som har begåtts i dag. </v><v n="39">Så sant Herren lever, han som ger seger åt Israel: den skyldige skall straffas med döden, om det så är min son Jonatan.« Men ingen sade något. </v><v n="40">Då sade Saul till israeliterna: »Ni skall stå på ena sidan, jag och min son Jonatan på den andra!« — »Gör vad du finner bäst«, sade de. </v><v n="41">Därefter sade Saul till Herren, Israels Gud: »Varför har du inte svarat din tjänare i dag? Om skulden ligger hos mig eller min son Jonatan, Herre, Israels Gud, låt då urim komma upp, och om den ligger hos ditt folk Israel, låt då tummim komma upp.« Då föll lotten på Jonatan och Saul, medan folket gick fritt. </v><v n="42">Saul sade: »Kasta lott mellan mig och min son Jonatan.« Och lotten föll på Jonatan. </v><v n="43">»Tala om vad du har gjort«, sade Saul, och Jonatan svarade: »Jag smakade en droppe honung från spetsen av min stav. Jag är beredd att dö.« </v><v n="44">Saul svarade: »Gud må straffa mig, nu och framgent, om jag bryter min ed: Jonatan, du måste dö!« </v><v n="45">Men folket ropade till Saul: »Skulle Jonatan dö, han som har vunnit denna stora seger åt Israel! Aldrig! Så sant Herren lever, inte ett hår skall krökas på hans huvud! Han har haft Gud med sig i det som han har gjort i dag.« Så friköpte folket Jonatan, och han slapp att dö. </v><v n="46">Saul drog sig tillbaka utan att förfölja filisteerna, och dessa återvände till sitt eget område.</v><v n="47">Sedan Saul hade kommit till makten i Israel förde han krig mot sina fiender i alla väderstreck, mot Moab, Ammon och Edom, mot kungen av Sova och mot filisteerna, och vart han vände sig hade han framgång. </v><v n="48">En stor bedrift utförde han då han slog amalekiterna och räddade Israel från deras plundringståg.
</v><v n="49">Sauls söner hette Jonatan, Jishjo och Malki-Shua. Den äldsta av hans båda döttrar hette Merav och den yngsta Mikal. </v><v n="50">Sauls hustru hette Achinoam och var dotter till Achimaas. Befälhavaren för hans krigsmakt hette Avner och var son till hans farbror Ner. </v><v n="51">Kish, Sauls far, och Ner, Avners far, var båda söner till Aviel.
</v><v n="52">Så länge Saul levde pågick häftiga strider med filisteerna, och varje tapper och krigsduglig man som han träffade på tog han i sin tjänst.
</v></c><c n="15">
<v n="1">Samuel sade till Saul: »Det var mig Herren sände för att smörja dig till kung över sitt folk Israel. Lyssna nu till hans ord! </v><v n="2">Så säger Herren Sebaot: Jag har inte glömt vad amalekiterna gjorde mot Israels folk, då de angrep dem på deras vandring från Egypten. </v><v n="3">Dra nu ut och krossa amalekiterna och vig dem åt förintelse med allt som tillhör dem. Skona ingen utan döda alla, både män och kvinnor, barn och spädbarn, oxar och får, kameler och åsnor.« </v><v n="4">Då bådade Saul upp folket, och i Telam mönstrade han 200 000 soldater jämte 10 000 man från Juda.
</v><v n="5">När han hade nått fram till amalekiternas stad lade han sig i bakhåll i bäckravinen. </v><v n="6">Han uppmanade keniterna att dra sig bort och lämna amalekiterna: »Jag vill inte utrota er tillsammans med dem. Ni behandlade ju israeliterna som vänner, då de var på väg från Egypten.« Keniterna drog sig då bort, </v><v n="7">och Saul slog amalekiterna och förföljde dem från Havila ända fram till Shur, öster om Egypten. </v><v n="8">Deras kung Agag greps levande, men alla andra vigdes åt förintelse och höggs ner med svärd. </v><v n="9">Saul och hans män skonade Agag och vidare det bästa av boskapen, de feta oxarna och lammen och över huvud taget allt som hade något värde: det kunde de inte förmå sig att viga åt förintelse, som de gjorde med allt det odugliga och värdelösa.
</v><v n="10">Herrens ord kom till Samuel: </v><v n="11">»Jag ångrar att jag gjorde Saul till kung. Han har vänt sig från mig och gör inte vad jag befaller honom.« Detta upprörde Samuel, och han ropade till Herren hela natten. </v><v n="12">Tidigt nästa morgon gick han ut för att söka upp Saul. Då fick han höra att Saul hade kommit till Karmel. Där hade han rest en segerstod åt sig, och sedan hade han vänt och fortsatt ner till Gilgal.
</v><v n="13">När Samuel kom hälsade Saul honom: »Herren välsigne dig! Jag har fullgjort Herrens uppdrag.« </v><v n="14">Samuel frågade: »Vad är det då för bräkande och råmande jag hör?« — </v><v n="15">»Det är djur som har förts hit från amalekiterna«, svarade Saul, »folket sparade det bästa av boskapen för att offra åt Herren, din Gud. Resten vigde vi åt förintelse.« </v><v n="16">Samuel avbröt honom: »Jag skall tala om för dig vad Herren sade till mig i natt.« — »Låt höra!« sade Saul. </v><v n="17">Samuel sade: »Även om du är obetydlig i dina egna ögon står du dock i spetsen för Israels stammar, och Herren har smort dig till kung över Israel. </v><v n="18">Herren har sänt dig och sagt: Dra ut och vig amalekiterna åt förintelse, bekämpa dessa syndare tills de är utplånade. </v><v n="19">Varför lyssnade du inte till Herren utan kastade dig över bytet och gjorde det som är ont i Herrens ögon?« </v><v n="20">Saul svarade: »Jag lyssnade till Herren. Jag drog ut dit Herren skickade mig. Agag, amalekiternas kung, förde jag hit, men dem själva vigde jag åt förintelse. </v><v n="21">Av bytet tog folket får och kor, det bästa av det som skulle vigas åt förintelse, för att offra det åt Herren, din Gud, i Gilgal.«
</v><v n="22">Då sade Samuel:
»Älskar Herren offergåvor
lika mycket som lydnad?
Nej, lydnad är bättre än offer,
hörsamhet bättre än baggars fett.
</v><v n="23">Trots är synd liksom svartkonst är synd,
övermod synd liksom avgudadyrkan.
Du har förkastat Herrens ord,
och han har förkastat dig:
du skall ej längre vara konung.«
</v><v n="24">Då sade Saul till Samuel: »Jag har syndat och överträtt Herrens befallning och dina ord. Jag var rädd för folket och gjorde dem till viljes. </v><v n="25">Förlåt mig min synd och följ mig tillbaka, så skall jag falla ner inför Herren.« </v><v n="26">Men Samuel svarade: »Jag följer dig inte; du har förkastat Herrens befallning, och han har förkastat dig som kung över Israel.« </v><v n="27">När Samuel vände sig om för att gå högg Saul tag i hans mantel, och en flik rycktes av. </v><v n="28">Samuel sade: »I dag har Herren ryckt ifrån dig Israels kungamakt och gett den åt en annan, som är bättre än du. </v><v n="29">Och han som är Israels ära ljuger icke och ångrar intet, ty han är inte en människa, en som kan ångra sig.« </v><v n="30">Saul upprepade: »Ja, jag har syndat. Men visa mig ändå den hedern inför mitt folks äldste och inför Israel att gå med mig, så vill jag falla ner inför Herren, din Gud.« </v><v n="31">Samuel följde då med Saul, och Saul föll ner och tillbad Herren.
</v><v n="32">Samuel befallde nu att man skulle föra fram amalekiternas kung Agag inför honom, och Agag kom med vacklande steg och klagade: »Hur bitter är inte döden!« </v><v n="33">Men Samuel sade: »Ditt svärd har gjort kvinnor barnlösa, nu skall din mor bli barnlös som de.« Och han högg ner Agag inför Herren i Gilgal.
</v><v n="34">Därefter gick Samuel till Rama, medan Saul vände hem till Sauls Giva. </v><v n="35">Samuel grät över Saul och ville inte se honom mer, så länge han levde. Och Herren ångrade att han hade gjort Saul till kung över Israel.
</v></c><c n="16">
<v n="1">Herren sade till Samuel: »Hur länge tänker du gråta över Saul? Jag har ju förkastat honom; han skall inte längre vara kung över Israel. Fyll ditt smörjhorn med olja och ta det med dig. Jag sänder dig till Jishaj i Betlehem, ty jag har utsett en av hans söner till kung.« </v><v n="2">Samuel svarade: »Nej, dit kan jag inte gå. Fick Saul reda på det skulle han döda mig.« Men Herren sade: »Ta med dig en kviga och säg att du kommer för att offra till Herren. </v><v n="3">Bjud så in Jishaj till offerfesten. Sedan låter jag dig veta vad du skall göra; den som jag utpekar skall du smörja åt mig.«
</v><v n="4">Samuel gjorde som Herren hade sagt. När han kom till Betlehem skyndade stadens äldste emot honom och frågade oroligt: »Vad för dig hit? Är allt väl?« — </v><v n="5">»Ja«, svarade han. »Jag är här för att offra till Herren. Rena er, och kom sedan med mig till offerfesten.« Han renade Jishaj och hans söner och inbjöd dem till offret. </v><v n="6">När de kom dit och Samuel såg Eliav, tänkte han: »Här inför Herren står nu hans smorde.« </v><v n="7">Men Herren sade till Samuel: »Fäst dig inte vid hans utseende och hans resliga gestalt — honom har jag förkastat. Herren ser med andra ögon än människor: människor ser till det yttre, men Herren ser till hjärtat.« </v><v n="8">Då kallade Jishaj på Avinadav och lät honom stiga fram inför Samuel. Men Samuel sade: »Inte heller honom har Herren utvalt.« </v><v n="9">Därefter lät Jishaj Shamma stiga fram, men Samuel sade: »Inte heller honom har Herren utvalt.« </v><v n="10">På detta sätt lät Jishaj sina sju söner stiga fram, men Samuel sade: »Herren har inte utvalt någon av dessa.« </v><v n="11">Sedan frågade han: »Är detta alla dina söner?« — »Nej«, svarade Jishaj, »den yngste är kvar, men han är ute och vallar fåren.« Då sade Samuel: »Skicka efter honom, vi går inte vår väg förrän han har kommit.« </v><v n="12">Jishaj lät hämta honom, och han var ljus och ståtlig och hade vackra ögon. Och Herren sade: »Han är det, honom skall du smörja.« </v><v n="13">Samuel tog då oljehornet och smorde honom mitt ibland hans bröder. Och Herrens ande föll över David och var sedan alltid med honom. Därefter vände Samuel tillbaka till Rama.</v><v n="14">Men Herrens ande hade övergett Saul, och han plågades av en ond ande som Herren sänt. </v><v n="15">Hans närmaste män sade då: »Vi ser att en ond ande från Gud plågar dig, herre. </v><v n="16">Befall dina tjänare — vi står här beredda — att leta upp någon som spelar lyra. När den onda anden ansätter dig kan han spela för dig och lindra din plåga.« </v><v n="17">Saul sade då till sina män: »Leta upp någon som är skicklig att spela och för honom till mig.« </v><v n="18">En av dem berättade att han hade träffat en son till Jishaj i Betlehem som kunde spela. »Det är en duktig karl och en god soldat, han vet att lägga sina ord och ser bra ut. Och Herren är med honom.« </v><v n="19">Då skickade Saul bud till Jishaj och lät säga: »Sänd din son David till mig, han som vallar fåren.« </v><v n="20">Jishaj tog tio bröd, en lägel vin och en killing och skickade detta med sin son David till Saul. </v><v n="21">Så kom David till Saul och trädde i tjänst hos honom. Saul blev mycket fäst vid honom; han gjorde honom till sin väpnare </v><v n="22">och skickade bud till Jishaj: »Jag tycker bra om David. Låt honom stanna i min tjänst.«
</v><v n="23">Var gång Guds ande ansatte Saul grep David lyran och spelade. Då kände sig Saul lättare till mods. Han blev lugn igen, och den onda anden lämnade honom.
</v></c><c n="17">
<v n="1">Filisteerna drog samman sina trupper till strid och samlades i Soko i Juda. De slog läger i Efes Dammim mellan Soko och Aseka. </v><v n="2">Också Saul och israeliterna samlade sina styrkor. De slog läger i Terebintdalen och ordnade sig till strid mot filisteerna. </v><v n="3">Filisteerna stod på den ena bergssluttningen och israeliterna på den andra, med dalen mellan sig.
</v><v n="4">Ur filisteernas led steg då fram en tvekampskämpe som hette Goljat från Gat. Han var tre meter lång </v><v n="5">och bar en hjälm av brons och ett harnesk med bronsfjäll som vägde omkring 60 kilo. </v><v n="6">Han hade benskenor av brons och en bronssabel i rem över axeln. </v><v n="7">Skaftet på hans spjut var tjockt som en vävbom, och spetsen, som var av järn, vägde över sju kilo. Framför honom gick hans sköldbärare.
</v><v n="8">Goljat gjorde halt och ropade bort mot de israelitiska leden: »Varför ställer ni upp till strid? Jag är filisteernas man och ni Sauls tjänare. Utse någon på er sida som får komma ner till mig. </v><v n="9">Om han är stark nog att kämpa mot mig och dödar mig, så blir vi era slavar. Men om jag vinner och dödar honom, då blir ni våra slavar och tjänar oss.« </v><v n="10">Och han fortsatte: »Jag utmanar Israels här: Skicka fram en man som kan kämpa med mig.« </v><v n="11">När Saul och alla israeliterna hörde filisténs utmaning blev de utom sig av skräck.
</v><v n="12">David var son till en efratit från Betlehem i Juda som hette Jishaj. Han hade åtta söner och var på Sauls tid redan till åren kommen. </v><v n="13">Hans tre äldsta söner hade följt Saul ut i kriget. De som dragit i fält var Eliav, den förstfödde, Avinadav, den andre, och Shamma, den tredje. </v><v n="14">David var yngst. De tre äldsta hade följt Saul, </v><v n="15">men David brukade då och då lämna Saul för att gå till Betlehem och valla sin fars får.
</v><v n="16">Morgon och kväll i fyrtio dagars tid steg filistén fram och ställde sig där.
</v><v n="17">Jishaj sade till sin son David: »Ta den här säcken rostad säd och de här tio bröden och skynda dig till dina bröder i lägret. </v><v n="18">Och de här tio ostarna skall du lämna till deras befälhavare. Sök upp dina bröder och se hur de har det och få med dig ett livstecken från dem. </v><v n="19">De är med Saul och den israelitiska hären i Terebintdalen och krigar mot filisteerna.«
</v><v n="20">Tidigt nästa morgon lät David någon annan ta hand om fåren och gjorde som Jishaj hade sagt till honom; han tog med sig vad han skulle och gav sig i väg. Just då han kom fram till lägret drog hären ut för att ställa upp sig, och stridsropen skallade. </v><v n="21">Israeliter och filisteer ställde upp i slagordning mitt emot varandra. </v><v n="22">David lade ifrån sig packningen hos trossvakten och sprang bort till trupperna och hälsade på sina bröder. </v><v n="23">Medan han stod där och talade med dem trädde tvekampskämpen Goljat från Gat fram ur filisteernas led och upprepade sin utmaning, och David hörde det. </v><v n="24">Alla israeliterna ryggade förskräckta tillbaka när de fick se honom. </v><v n="25">»Se på den där mannen«, sade de till varandra, »det är för att förödmjuka Israel som han visar sig. Den som kan besegra honom får stora rikedomar av kungen. Han får kungens dotter till hustru, och alla i hans släkt skall vara fria män i Israel.« </v><v n="26">David frågade dem som stod närmast: »Vilken belöning får den som slår ihjäl den där filistén och befriar Israel från vanäran? Och hur kan en oomskuren filisté få skymfa den levande Gudens här?« </v><v n="27">Man talade då om för honom vad som hade sagts om belöningen för den som slog ihjäl filistén. </v><v n="28">När Davids äldste bror Eliav fick höra hur han pratade med de andra blev han arg och sade: »Vad har du här att göra? Till vem har du lämnat din lilla fårhjord i öknen? Jag känner dig nog, din fräcka slyngel! Du har bara kommit för att titta på striden.« — </v><v n="29">»Vad har jag nu gjort?« sade David. »Jag frågade ju bara.« </v><v n="30">Han lämnade Eliav och frågade andra, och alla gav honom samma svar.
</v><v n="31">Ryktet om vad David hade sagt spred sig, och även Saul hörde det och kallade honom till sig. </v><v n="32">Och David sade till Saul: »Låt dig inte skrämmas av honom, herre. Jag, din tjänare, skall gå ut och strida mot den där filistén.« — </v><v n="33">»Inte duger du till att slåss mot filistén«, svarade Saul, »du är ju bara en pojke, och han har varit krigare i hela sitt liv.« </v><v n="34">Men David sade: »Jag har vallat får åt min far. När det kom ett lejon och tog ett får ur hjorden </v><v n="35">sprang jag efter det, slog ner det och ryckte bytet ur käftarna på det. När det anföll mig grep jag det i manen och slog ihjäl det. </v><v n="36">Också en björn har jag fällt, och det skall gå likadant för den där oomskurne filistén som det gick för dem, eftersom han har skymfat den levande Gudens här.« </v><v n="37">Och han tillade: »Herren som har räddat mig från både lejon och björn, han skall rädda mig från den där filistén.« Då sade Saul till honom: »Gå. Herren är med dig.«
</v><v n="38">Så klädde han David i sina egna kläder och satte på honom en hjälm av brons och ett harnesk. </v><v n="39">Sedan spände David fast svärdet utanpå kläderna och försökte gå i rustningen — det hade han aldrig tidigare prövat. »Nej, med allt det här kan jag inte gå«, sade han till Saul, »jag har aldrig gjort det förr.« Och så lade han av sig rustningen. </v><v n="40">Han tog sin käpp, valde ut fem släta stenar i bäcken och stoppade dem i sin herdeväska, sin ränsel.
Med slungan i handen gick han emot filistén. </v><v n="41">Filistén kom allt närmare med sköldbäraren framför sig. </v><v n="42">När filistén fick syn på David fnös han föraktfullt åt honom — det var ju bara en ung pojke, ljushyllt och vacker. </v><v n="43">»Tror du jag är en hund, eftersom du kommer emot mig med käppar?« frågade han. Så nedkallade filistén sina gudars förbannelse över David. </v><v n="44">»Kom hit«, ropade han, »så skall jag ge din kropp åt himlens fåglar och markens djur.« </v><v n="45">David svarade: »Du kommer emot mig med svärd och spjut och sabel. Jag går emot dig i Herren Sebaots namn, hans som är Israels härars Gud och som du har smädat. </v><v n="46">I dag skall Herren utlämna dig åt mig, jag skall fälla dig till marken och hugga huvudet av dig. I dag skall jag ge ditt lik och de filisteiska soldaternas lik åt himlens fåglar och markens vilda djur. Så skall hela världen förstå att Israel har en Gud, </v><v n="47">och alla här skall inse att det inte är med svärd och spjut som Herren ger seger. Han råder över kriget, och han har gett er i vårt våld.«
</v><v n="48">När nu filistén fortsatte framåt och kom allt närmare, sprang David med snabba steg fram mot hären för att möta honom. </v><v n="49">Han stack handen i väskan och tog upp en sten, sköt i väg den med slungan och träffade filistén så att stenen trängde in i pannan och han föll framstupa på marken. </v><v n="50">Så besegrade David filistén med slunga och sten. Han dräpte filistén utan svärd.
</v><v n="51">Nu sprang David fram och ställde sig över filistén, grep hans svärd och drog det ur skidan. Han gav honom dödsstöten och högg av huvudet med svärdet. När filisteerna såg att deras hjälte var död tog de till flykten. </v><v n="52">Då höjde Israels och Judas styrkor ett härskri och förföljde filisteerna ända bort mot Gat och fram till Ekrons portar. Ja, det låg fallna filisteer längs Shaarajimvägen ända till Gat och Ekron. </v><v n="53">Efter att ha jagat filisteerna vände israeliterna tillbaka och plundrade deras läger. </v><v n="54">David tog filisténs huvud och förde det till Jerusalem, men hans vapen lade han i sitt tält.
</v><v n="55">När Saul såg David dra ut för att möta filistén frågade han sin härförare Avner: »Avner, vems son är den där pojken?« — »Sannerligen, konung, det vet jag inte«, svarade Avner, </v><v n="56">och då befallde kungen honom att ta reda på vem den unge mannen var. </v><v n="57">När sedan David kom tillbaka efter att ha dräpt filistén tog Avner honom med sig till Saul, medan han ännu bar filisténs huvud i handen. </v><v n="58">Saul frågade David: »Vems son är du, unge man?« David svarade: »Jag är son till din tjänare Jishaj i Betlehem.«
</v></c><c n="18">
<v n="1">Efter samtalet mellan David och Saul blev Jonatan innerligt fäst vid David; han älskade honom lika högt som sitt eget liv. </v><v n="2">Från den dagen tog Saul David till sig och lät honom inte återvända hem. </v><v n="3">Jonatan slöt ett förbund med David; han älskade honom lika högt som sitt eget liv. </v><v n="4">Han tog av sig manteln han bar och gav den åt David, liksom sina övriga kläder och till och med svärdet, bågen och bältet. </v><v n="5">Och David lyckades så väl med alla uppdrag han fick att kungen gjorde honom till befälhavare. Både folket och Sauls närmaste män tyckte att det var ett bra beslut.
</v><v n="6">Då hären kom tillbaka efter att David hade dödat filistén gick kvinnorna i Israels alla städer ut för att titta, och danserskor mötte kung Saul med glädjerop och tamburiner och tresträngade lyror. </v><v n="7">De jublande kvinnorna sjöng:
Saul har slagit tusen,
David tio tusen.
</v><v n="8">Saul tog mycket illa upp, och i sin förbittring sade han: »Åt David ger de tio tusen och åt mig tusen. Nu fattas honom bara kungamakten.« </v><v n="9">Från och med nu hade Saul ögonen på David.
</v><v n="10">Följande dag överfölls Saul av en ond ande från Gud och bar sig åt som en besatt inne i sitt hus. David spelade lyra, som han brukade göra varje dag. Saul hade ett spjut i handen </v><v n="11">och höjde det. »Jag skall nagla fast David vid väggen«, tänkte han, men David vek undan två gånger. </v><v n="12">Då blev Saul rädd för honom, eftersom Herren var med David men hade vänt sig från honom själv. </v><v n="13">Han ville inte längre ha David i sin närhet utan gav honom befälet över tusen man. David ledde sina män i strid </v><v n="14">och lyckades väl i alla sina företag, ty Herren var med honom. </v><v n="15">Saul såg hans stora framgångar och blev skrämd, </v><v n="16">men alla i Israel och Juda älskade David, som ledde dem i striden.</v><v n="17">Saul sade till David: »Min äldsta dotter Merav, henne ger jag dig till hustru, om du visar dig tapper i min tjänst och utkämpar Herrens krig.« Saul tänkte nämligen att filisteerna skulle döda David, så att han slapp göra det själv. </v><v n="18">David svarade: »Hur skulle en man som jag, med min härstamning, kunna bli kungens måg?«
</v><v n="19">När nu tiden var inne för David att få Sauls dotter Merav till hustru, blev hon i stället bortgift med Adriel från Mechola. </v><v n="20">Men Sauls dotter Mikal blev kär i David, och då man berättade det för Saul tyckte han att det var bra. </v><v n="21">Han tänkte: »Jag ger honom Mikal: hon skall bli ett lockbete som gör honom till ett lätt byte för filisteerna.« Därför erbjöd han nu för andra gången David att bli hans måg. </v><v n="22">Han befallde sina närmaste män att i förtroende säga till David: »Du står högt i gunst hos kungen, och vi tycker alla om dig. Du skall bli hans måg!« </v><v n="23">När Sauls män anförtrodde David detta svarade han: »Tror ni det är så lätt att bli kungens måg? Jag är ju en fattig och obetydlig man.« </v><v n="24">De berättade för Saul vad David hade sagt, </v><v n="25">och Saul sade: »Hälsa David att den enda brudgåva kungen begär är förhudarna från 100 filisteer som en hämnd på sina fiender.« Saul räknade med att filisteerna skulle döda David. </v><v n="26">Sauls män framförde hälsningen till David. Han tyckte att det var bra att få bli kungens måg på sådana villkor. Innan tiden var gången </v><v n="27">drog han ut med sina män. Han slog ihjäl 200 filisteer och tog med sig deras förhudar och lämnade dem allesammans åt kungen för att få bli hans måg. Då gav Saul honom sin dotter Mikal till hustru.
</v><v n="28">Nu insåg Saul att David hade Herren på sin sida och att hela Israel älskade honom. </v><v n="29">Kungens fruktan för honom växte alltmer, och för all framtid blev han Davids fiende. </v><v n="30">Filisteernas befälhavare gjorde nya anfall, men varje gång de drog i strid var David mer framgångsrik än någon annan av Sauls män, och hans namn blev vida berömt.
</v></c><c n="19">
<v n="1">Saul talade med sin son Jonatan och med sina närmaste män om sin avsikt att döda David. Men Jonatan var mycket fäst vid David </v><v n="2">och varskodde honom. »Saul vill döda dig«, sade han. »Var därför på din vakt i morgon bitti, göm dig och håll dig dold. </v><v n="3">Själv skall jag göra sällskap med min far ut på fälten där du håller till och tala med honom om dig. Om jag då får reda på något skall jag låta dig veta det.« </v><v n="4">Jonatan talade väl om David inför sin far och sade: »Kungen får inte göra sin tjänare något orätt — David har ju aldrig gjort något orätt mot dig, utan du har haft stor nytta av hans tjänster. </v><v n="5">Han satte sitt liv på spel då han slog ihjäl filistén, och Herren gav Israel en stor seger. Du såg det själv och gladde dig. Varför skulle du då låta oskyldigt blod flyta och döda David utan anledning?« </v><v n="6">Saul lyssnade till Jonatan och svor vid Herren: »Så sant Herren lever, David skall inte dödas.« </v><v n="7">Då kallade Jonatan på David och berättade om samtalet. Han tog med sig David till Saul, och så var David åter i tjänst hos kungen som förut.
</v><v n="8">Kriget blossade upp på nytt, och David ryckte ut mot filisteerna och tillfogade dem ett stort nederlag och drev dem på flykten.
</v><v n="9">En gång när Saul satt i sitt hus med spjutet i handen och David spelade, föll en ond ande från Herren över honom, </v><v n="10">och han försökte nagla fast David vid väggen med sitt spjut. Men David vek undan för honom, och spjutet träffade väggen. David flydde och lyckades undkomma. Redan samma natt </v><v n="11">sände Saul några män till Davids hus för att bevaka honom och döda honom på morgonen. Men Mikal, Davids hustru, varnade sin man: »Du måste sätta dig i säkerhet redan i natt, annars är du en död man i morgon.« </v><v n="12">Hon firade ner David från fönstret, och han flydde och lyckades undkomma.
</v><v n="13">Mikal tog nu husguden och lade den i sängen, placerade en getfäll vid huvudändan och lade täcket ovanpå. </v><v n="14">När Sauls utsända skulle hämta David sade hon att han låg sjuk. </v><v n="15">Männen fick då order att själva gå in till David. »Bär honom i sängen hit till mig«, sade Saul, »så att jag kan döda honom.« </v><v n="16">När de kom in upptäckte de husguden som låg i sängen och getfällen vid huvudändan. </v><v n="17">»Varför har du lurat mig så här?« sade Saul till Mikal. »Du har hjälpt min fiende att komma undan!« Mikal svarade att David hade sagt: »Hjälp mig i väg, annars måste jag döda dig.«</v><v n="18">När nu David hade flytt och klarat sig undan kom han till Samuel i Rama och berättade för honom om allt som Saul hade gjort honom. Tillsammans gick de sedan till Najot och stannade där. </v><v n="19">Då Saul fick veta att David var i Najot vid Rama </v><v n="20">skickade han folk för att gripa honom. De fann en skara profeter i extas, och Samuel stod där som deras anförare. Då föll Guds ande över kungens män, så att också de råkade i extas. </v><v n="21">När man berättade detta för Saul sände han i väg nytt folk, men också de råkade i extas. Saul skickade en tredje grupp, men det gick likadant för dem. </v><v n="22">Han begav sig då själv till Rama, och när han kom till Stora brunnen i Seku frågade han var Samuel och David var. Man sade att de var i Najot vid Rama, </v><v n="23">och han gick vidare dit, men också han greps av Guds ande och fortsatte i profetisk hänryckning hela vägen fram till Najot. </v><v n="24">Också han kastade av sig kläderna och betedde sig som de andra profeterna inför Samuel; hela dagen och hela natten låg han där naken. Det är därför man brukar säga: »Hör Saul också till profeterna?«
</v></c><c n="20">
<v n="1">David flydde från Najot vid Rama och kom till Jonatan och sade: »Vad har jag gjort för ont? Vad är det för brott som din far anklagar mig för, eftersom han vill döda mig?« — </v><v n="2">»Nej, nej«, svarade Jonatan, »du skall inte dö! Min far företar sig aldrig något, stort eller smått, utan att tala om det för mig. Varför skulle han då hemlighålla detta? Det är otänkbart.« </v><v n="3">Men David försäkrade med ed: »Din far vet mycket väl hur fäst du är vid mig. Därför vill han hålla dig utanför det här, så att du slipper oroas. Så sant Herren lever och så sant du själv lever, det är inte mer än ett steg mellan mig och döden.« </v><v n="4">Jonatan sade: »Allt vad du vill skall jag göra för dig.« </v><v n="5">David svarade: »I morgon är det nymånadsfest, och då skulle jag egentligen sitta till bords med kungen. Men låt mig i stället gå och gömma mig ute på fälten tills kvällen kommer. </v><v n="6">Om din far saknar mig, så säger du att jag bad dig om lov att göra ett hastigt besök hemma i Betlehem, eftersom man just firar det årliga offret där för hela släkten. </v><v n="7">Om kungen svarar: ’Bra!’ kan jag vara lugn. Men om han visar vrede, då förstår du att han är fast besluten att röja mig ur vägen. </v><v n="8">Gör detta för mig, din tjänare — du har ju slutit ett förbund med mig inför Herren. Om jag har förbrutit mig är det du som skall döda mig; utlämna mig bara inte till din far.« — </v><v n="9">»Aldrig i livet«, svarade Jonatan. »Om jag märker att min far har bestämt sig för att röja dig ur vägen, så talar jag naturligtvis om det för dig.« </v><v n="10">David frågade: »Vem skall underrätta mig om Saul ger dig ett bryskt svar?« — </v><v n="11">»Kom med mig«, sade Jonatan, och båda gick tillsammans ut på fälten.
</v><v n="12">Jonatan sade: »Vid Herren, Israels Gud, i morgon skall jag försöka komma underfund med min fars avsikter. Du skall se att han är vänligt stämd mot dig, men om han inte är det skickar jag bud till dig och varnar dig. </v><v n="13">Vill han ditt fördärv, då må Herren straffa mig, nu och framgent, om jag inte varnar dig, så att du kan fly och sätta dig i säkerhet. Må Herren vara med dig, så som han har varit med min far. </v><v n="14">Så länge jag lever måste du vara barmhärtig mot mig, liksom Herren är barmhärtig, och efter min död </v><v n="15">får du aldrig upphöra att visa barmhärtighet mot min släkt. När Herren utplånar alla Davids fiender från jordens yta </v><v n="16">får Jonatans namn inte utplånas ur Davids släkt. Om så sker, må Herren ta hämnd på David.« </v><v n="17">Så bekräftade Jonatan åter sin kärlek till David med en ed, ty han älskade honom lika högt som sitt eget liv.
</v><v n="18">»I morgon är det nymånadsfest«, fortsatte Jonatan, »då märks det att du är borta när din plats står tom. </v><v n="19">Men i övermorgon skall du gå ner till det ställe där du gömde dig förra gången och stanna vid kullen, </v><v n="20">och då kommer jag och skjuter pilar åt det hållet, som om jag sköt till måls. </v><v n="21">Jag skickar en pojke att leta efter pilarna, och om jag då ropar till honom: ’Den ligger längre hitåt, hämta den!’ då kan du komma fram och känna dig lugn, då är det ingen fara å färde, så sant Herren lever. </v><v n="22">Men om jag ropar åt pojken: ’Pilen ligger längre bort!’ då måste du ge dig av, då sänder Herren i väg dig. </v><v n="23">Vad vi har lovat varandra, du och jag, det vakar Herren över för all framtid.« </v><v n="24">Så gömde sig David där ute på fälten.
Nymånadsfesten kom, och kungen slog sig ner för att äta. </v><v n="25">Han satt på sin vanliga plats vid väggen. Jonatan satte sig mitt emot honom och Avner vid sidan om Saul. Men Davids plats stod tom. </v><v n="26">Saul sade ingenting den dagen, han tänkte: »Det har nog hänt honom något så att han är oren. Ja, säkert är han oren.« </v><v n="27">Men då Davids plats stod tom också på andra dagen av festen frågade Saul sin son Jonatan: »Varför har inte Jishajs son kommit till måltiden vare sig i går eller i dag?« </v><v n="28">Jonatan svarade: »David bad mig om lov att gå till Betlehem, </v><v n="29">han sade: Låt mig få gå, vår släkt håller offerfest i staden, och mina bröder vill att jag skall vara med. Om du är min vän, låt mig då slippa i väg, så att jag får träffa mina bröder. — Det är därför han inte har kommit till kungens bord.« </v><v n="30">Då blev Saul rasande och for ut mot Jonatan: »Din horunge! Var det inte det jag visste, att du hänger ihop med den där Jishajs son och drar skam över både dig själv och din slinka till mor. </v><v n="31">Så länge Jishajs son trampar denna jord, så länge blir du aldrig kung i landet. Skicka nu efter honom. Han måste dö.« — </v><v n="32">»Varför skall han dödas?« frågade Jonatan. »Vad har han gjort?« </v><v n="33">Då höjde Saul sitt spjut för att spetsa honom, och nu förstod Jonatan att hans far var fast besluten att döda David. </v><v n="34">I vredesmod rusade han upp och lämnade bordet, och denna andra dag av festen åt han ingenting. Så upprörd var han över Sauls skändliga behandling av David.
</v><v n="35">Nästa morgon gick Jonatan ut på fälten, så som han hade avtalat med David. Han hade en liten pojke med sig </v><v n="36">och sade till honom: »Spring och leta rätt på pilarna som jag skjuter!« Pojken sprang, och Jonatan sköt en pil över honom. </v><v n="37">Men när pojken kom fram till den plats där pilen slagit ner ropade Jonatan efter honom: »Den ligger längre bort. </v><v n="38">Skynda dig och spring, stanna inte!« Pojken plockade upp pilen och kom tillbaka med den till sin herre. </v><v n="39">Han anade ingenting, men Jonatan och David visste vad det gällde. </v><v n="40">Sedan lämnade Jonatan sina vapen till pojken och sade åt honom att ta med dem till staden. </v><v n="41">När han gått reste sig David från sitt gömställe vid kullen och föll ner med ansiktet mot jorden och hälsade Jonatan tre gånger. De kysste varandra under tårar, och till slut grät David våldsamt. </v><v n="42">Då sade Jonatan till honom: »Farväl. Vi båda har svurit varandra en ed i Herrens namn: Herren skall vaka över förbundet mellan mig och dig och mellan våra efterkommande för all framtid.« </v><v n="43">Så gick David sin väg medan Jonatan återvände till staden.
</v></c><c n="21">
<v n="1">David kom till Nov, och där skyndade prästen Achimelek oroligt emot honom: »Varför kommer du ensam?« frågade han. »Har du ingen med dig?« — </v><v n="2">»Jag är här på uppdrag av kungen«, svarade David, »och han har förbjudit mig att säga vilket ärende och vilka åtgärder det gäller. Jag har gett mina män besked om var vi skall mötas. </v><v n="3">Har du fem bröd, så låt mig få dem eller vad som annars finns till hands.« </v><v n="4">Prästen svarade: »Något vanligt bröd har jag inte, bara heligt bröd, om nu dina män har avhållit sig från kvinnor.« — </v><v n="5">»Ja«, försäkrade David, »kvinnor har varit förbjudna för oss, som alltid när jag har dragit i fält. Och om manskapets utrustning är helgad redan i vanliga fall, så är den ännu mer helgad i dag.« </v><v n="6">Då gav prästen honom av det heliga, eftersom det inte fanns något annat bröd än skådebröden som hade legat inför Herren men ersatts med färskt bröd. — </v><v n="7">Den dagen var en av Sauls tjänare kvar i templet, Doeg från Edom, den främste bland Sauls herdar. — </v><v n="8">David frågade nu Achimelek om han hade något spjut eller svärd till hands: »Det var så bråttom med kungens ärende att jag inte fick med mig vare sig svärd eller något annat.« </v><v n="9">Prästen svarade: »Svärdet som Goljat hade, filistén du dräpte i Terebintdalen, ligger bakom efoden, insvept i en mantel. Det kan du ta, om du vill; något annat finns här inte.« David svarade: »Det har inte sin like. Ge mig det!«
</v><v n="10">Samma dag flydde David vidare undan Saul och kom till Akish, kungen i Gat. </v><v n="11">Akishs tjänare frågade sin herre: »Är inte det där David, landets kung? Var det inte honom de hyllade, när de dansade och sjöng: Saul har slagit tusen, David tio tusen.« </v><v n="12">David fäste sig vid deras ord och började bli rädd för Akish, kungen i Gat. </v><v n="13">När folk såg på spelade han vansinnig, och när de tog hand om honom var han som förryckt, bankade på dörrarna i stadsporten och dreglade i skägget. </v><v n="14">Då sade Akish till sina tjänare: »Ni ser väl att karlen är galen. Varför har ni skickat på mig honom? </v><v n="15">Har jag så ont om dårar att ni måste ta hit den där för att plåga mig med sina galenskaper? En sådan får inte komma in i mitt hus.«
</v></c><c n="22">
<v n="1">David lämnade Gat och tog sin tillflykt till grottan vid Adullam. Då hans bröder och den övriga familjen fick reda på detta gick de dit ner till honom. </v><v n="2">Alla slags nödställda, skuldsatta och missnöjda, i allt omkring 400 man, samlades runt honom, och han blev deras hövding. </v><v n="3">Därifrån gick David till Mispa i Moab och bad kungen där att hans far och mor skulle få vara hos moabiterna, tills han själv fick klarhet om vad Gud ville göra med honom. </v><v n="4">Så lämnade David sina föräldrar hos kungen av Moab, och där stannade de kvar så länge David var i bergfästet. </v><v n="5">Men profeten Gad sade till David: »Dröj inte kvar i fästet utan kom tillbaka till Juda.« Då bröt David upp och kom till Heretskogen.
</v><v n="6">Saul satt i Giva, under tamarisken på höjden, med spjutet i handen och med alla sina män stående omkring sig. Då han fick höra att David och hans folk varit synliga </v><v n="7">sade han till dem som stod runt om honom: »Hur är det, benjaminiter, tror ni verkligen att Jishajs son också kommer att ge er åkrar och vingårdar och sätta er till befäl över tusen man eller hundra? </v><v n="8">Ni har ju alla gaddat er samman mot mig, och ingen har velat avslöja för mig att min son har slutit förbund med Jishajs son. Ingen av er har besvärat sig med att tala om för mig att min son har uppeggat en av mina närmaste män till att intrigera mot mig.« </v><v n="9">Doeg från Edom, som var förman i kungens tjänst, tog då till orda: »Jag såg när David kom till Nov, till Achimelek, Achituvs son. </v><v n="10">Achimelek frågade Herren för hans räkning och försåg honom med proviant. Också filistén Goljats svärd gav han honom.«
</v><v n="11">Då kallade Saul till sig prästen Achimelek och hela hans släkt, prästerna i Nov, och när de infann sig </v><v n="12">sade kungen: »Hör på, Achituvs son!« — »Ja, herre, jag hör«, svarade Achimelek, </v><v n="13">och Saul fortsatte: »Varför stämplar ni mot mig, du och Jishajs son? Du har gett honom bröd och svärd och frågat Gud för hans räkning; därför har han rest sig mot mig och intrigerar nu som bäst mot mig.« </v><v n="14">Achimelek svarade honom: »Finns det någon bland alla dina tjänare som är lika trogen som David, kungens måg, befälhavare för din livvakt och en aktad man i ditt hus? </v><v n="15">Det var ju inte heller första gången jag frågade Gud för hans räkning. Min konung, du får inte anklaga mig eller min släkt: jag har inte haft den minsta aning om allt detta.« </v><v n="16">Men kungen sade: »Du skall straffas med döden, Achimelek, du och hela din släkt.« </v><v n="17">Och så gav han order åt livvakterna som stod omkring honom: »Gå fram och döda Herrens präster. De har gjort gemensam sak med David, och fastän de visste att han var på flykt avslöjade de ingenting för mig.« Men kungens tjänare ville inte bära hand på Herrens präster. </v><v n="18">Då befallde kungen Doeg från Edom att gå fram och hugga ner prästerna, och det gjorde han: han dödade den dagen åttiofem män som hade burit efoden. </v><v n="19">Också Nov, prästernas stad, härjades med svärd: män och kvinnor, barn och spädbarn, oxar, åsnor och får, alla höggs ner med svärd.
</v><v n="20">En enda son till Achimelek, Achituvs son, lyckades komma undan, en som hette Evjatar. Han flydde och förenade sig med David </v><v n="21">och berättade för honom att Saul hade dödat Herrens präster. </v><v n="22">David sade: »Jag förstod redan då jag såg Doeg från Edom där att han skulle underrätta Saul. Det är jag som är orsak till alla dina anhörigas död. </v><v n="23">Stanna nu hos mig och känn dig trygg. Den som står efter ditt liv står också efter mitt; hos mig är du i säkerhet.«
</v></c><c n="23">
<v n="1">Det kom bud till David att filisteerna hade anfallit Keila och nu var i färd med att plundra tröskplatserna. </v><v n="2">Då frågade David Herren: »Skall jag dra ut och angripa de där filisteerna?« Herren svarade: »Ja, du skall dra ut och angripa filisteerna och rädda Keila.« </v><v n="3">Men Davids män sade: »Har vi inte mycket nog att frukta här i Juda? Måste vi också dra i väg till Keila och möta filisteernas styrkor?« </v><v n="4">David frågade Herren ännu en gång och fick till svar: »Bryt upp och gå mot Keila, jag ger filisteerna i ditt våld.« </v><v n="5">Då tågade David och hans män till Keila och stred mot filisteerna. Han förde bort deras boskap och slog dem i grund och räddade så folket i Keila. — </v><v n="6">Också Evjatar, Achimeleks son, som hade flytt till David, följde med till Keila, och han hade då efoden med sig.
</v><v n="7">När Saul fick veta att David hade kommit till Keila tänkte han: »Gud har utlämnat honom åt mig. David har gillrat en fälla åt sig själv genom att dra in i en stad med port och bom.« </v><v n="8">Så bådade han upp folket för att tåga mot Keila och omringa David och hans män. </v><v n="9">Men när David förstod att Saul smidde onda planer mot honom sade han åt prästen Evjatar att ta fram efoden. </v><v n="10">Och David bad: »Herre, Israels Gud, jag har hört att Saul tänker dra ut och ödelägga Keila för min skull. </v><v n="11">Kommer de styrande i Keila att utlämna mig? Kommer Saul att tåga hit, som jag har hört? Herre, Israels Gud, ge din tjänare svar!« Herren svarade: »Ja, han kommer att tåga hit.« </v><v n="12">David fortsatte: »Kommer de styrande i Keila att utlämna mig och mitt följe åt Saul?« Herren svarade: »Ja, det kommer de att göra.« </v><v n="13">Då bröt David upp med sitt folk, omkring 600 man; de lämnade Keila och strövade sedan än hit, än dit. När Saul hörde att David hade sluppit ut ur Keila gav han upp sina planer.</v><v n="14">David höll till bland bergen i Sifs öken med dess otillgängliga klippor. Hela tiden sökte Saul efter honom, men Gud lät honom inte falla i kungens händer. </v><v n="15">Medan David var i Horsha i Sifs öken fick han veta att Saul hade dragit ut för att döda honom. </v><v n="16">Men Sauls son Jonatan sökte upp David i Horsha och styrkte honom med löften om Guds beskydd. </v><v n="17">»Var inte rädd«, sade han, »min far kommer inte att få tag i dig. Det är du som skall bli kung i Israel, och då står jag närmast dig i rang. Det vet min far också.« </v><v n="18">Så slöt de båda ett förbund inför Herren, och Jonatan gick hem, medan David stannade i Horsha.
</v><v n="19">Några män från Sif kom upp till Saul i Giva och berättade att David höll sig gömd hos dem bland bergfästena i Horsha, på Hakilaberget söder om Jeshimon. </v><v n="20">»Kom ner när du vill, konung«, sade de, »så skall vi se till att han faller i dina händer.« </v><v n="21">Saul svarade: »Herren skall välsigna er för att ni har haft sådan omtanke om mig. </v><v n="22">Gå nu och skaffa er säkrare uppgifter och ta reda på vart han smiter i väg; han lär vara mycket förslagen. </v><v n="23">Se efter på vilket av alla sina gömställen han håller sig undan och kom tillbaka hit när ni är säkra på er sak, så skall jag följa med er. Om han bara finns i landet, skall jag spåra upp honom i vilket hörn av Juda han än må vara.« </v><v n="24">Så begav de sig hem till Sif före Saul.
David och hans män uppehöll sig då i Maons öken, i ödemarken söder om Jeshimon. </v><v n="25">När han fick reda på att Saul med sin trupp kom för att leta efter honom drog han sig ner till klippan i Maons öken. Saul fick rapport om detta och förföljde honom in i öknen.
</v><v n="26">Saul och hans män gick på ena sidan berget och David och hans män på den andra. David var ivrig att hinna undan, men det var nära att de hade blivit kringrända och infångade, </v><v n="27">då en budbärare kom till Saul och ropade: »Skynda dig tillbaka! Filisteerna har ryckt in i landet.« </v><v n="28">Saul gav då upp jakten på David och vände sig mot filisteerna. Därför har denna plats fått namnet Skiljeklippan.
</v></c><c n="24">
<v n="1">David bröt upp därifrån och höll sedan till bland bergfästena i En-Gedi. </v><v n="2">När Saul kom tillbaka från sitt fälttåg mot filisteerna talade man om för honom att David höll till i En-Gedis öken. </v><v n="3">Han tog då 3 000 utvalda soldater från hela Israel och tågade ut för att leta efter David och hans män öster om Stengetsklipporna. </v><v n="4">När han kom till fårfållorna utmed vägen gick han in i en grotta där för att uträtta sina behov. Men längst inne i grottan satt David och hans män, </v><v n="5">och de sade till honom: »Nu är den dagen inne om vilken Herren sagt: Jag lämnar din fiende i ditt våld, gör med honom vad du behagar!« Då smög sig David fram och skar av en flik av Sauls mantel. </v><v n="6">Men när han hade skurit av Sauls mantelflik slog honom samvetet, </v><v n="7">och han sade till sina män: »Herren förbjude att jag skulle handla så mot min härskare, Herrens smorde, att jag bär hand på honom: han är dock Herrens smorde.« </v><v n="8">Och med stränga ord avhöll David sina män från att överfalla Saul.
Saul lämnade grottan och fortsatte vägen fram. </v><v n="9">Då reste sig David och gick ut och ropade efter honom: »Min herre och konung!« Saul såg sig om, och David föll ner med ansiktet mot marken och hälsade underdånigt. </v><v n="10">Han sade: »Varför lyssnar du till dem som säger att jag vill dig illa? </v><v n="11">Nu kan du själv se hur Herren utlämnade dig åt mig i grottan. Jag blev uppmanad att döda dig, men jag skonade dig och sade: Jag får inte bära hand på min härskare, han är dock Herrens smorde. — </v><v n="12">Se här, min fader, vad jag håller i handen, en flik av din mantel. Jag kunde ha dödat dig, men jag skar bara av en flik av din mantel. Då måste du förstå att jag inte är skyldig till något ont, jag har inte förbrutit mig mot dig. Du däremot lägger försåt för att bringa mig om livet. </v><v n="13">Herren skall döma mellan oss, Herren skall hämnas på dig för vad du har brutit mot mig, själv skall jag inte röra dig. </v><v n="14">Du vet hur de gamle brukade säga: Ont kommer från de onda. Min hand skall inte röra vid dig. </v><v n="15">Mot vem har Israels konung dragit ut, vem är det du jagar? En död hund! En ynka loppa! </v><v n="16">Men Herren skall vara domare; han skall skipa rättvisa mellan dig och mig. Han skall ta sig an min sak och skaffa mig rätt gentemot dig.«
</v><v n="17">När David hade sagt detta ropade Saul: »David, min son, är det verkligen du?« Och han brast i gråt. </v><v n="18">»Det är du som har rätt, inte jag«, sade han. »Du har gjort gott mot mig, och jag har gjort ont mot dig. </v><v n="19">I dag har du visat att du vill mig väl: du dödade mig inte, trots att Herren hade lagt mitt liv i din hand. </v><v n="20">Man låter ju inte sin fiende löpa, när man fått honom fast! Herren skall löna dig rikligt för vad du har gjort mot mig i dag. </v><v n="21">Nu vet jag säkert att du skall bli kung och att Israels kungadöme kommer att befästas under ditt styre. </v><v n="22">Svär nu vid Herren att du inte utrotar mina efterkommande och inte utplånar mitt namn ur min släkt.« </v><v n="23">Detta lovade David med ed, och sedan vände Saul tillbaka hem, medan David och hans män drog sig upp till sitt bergfäste.
</v></c><c n="25">
<v n="1">Samuel dog och hela Israel samlades för att hålla dödsklagan över honom. Han begravdes i Rama, där han hade bott.
David hade dragit vidare ner mot Paranöknen. </v><v n="2">I Maon bodde på den tiden en man som höll boskapshjordar i Karmel. Han var mycket välbärgad; han ägde </v><v n="3"> 000 får och 1 000 getter, och nu var han i Karmel i samband med fårklippningen. 3Mannen hette Naval och hans hustru Avigajil. Hon var en klok och vacker kvinna, men han var styvsint och elak; han tillhörde Kalevs ätt. </v><v n="4">Då David ute i öknen fick reda på att Naval höll på med fårklippningen i Karmel </v><v n="5">skickade han dit tio av sina män: »Dra upp till Karmel och gå hem till Naval«, sade han. »Hälsa honom från mig </v><v n="6">och säg: Jag önskar dig all lycka och allt gott för dig och din familj och allt du äger. </v><v n="7">Jag fick höra att du är i färd med fårklippningen. Nu är det så att dina herdar har hållit till hos oss, och vi har aldrig gjort dem något för när. Inte heller har de blivit av med något under hela tiden de har varit i Karmel. </v><v n="8">Fråga själv ditt folk, de kan intyga det. Jag ber dig därför att ta väl emot mina män, när de nu har kommit på en festdag, och ge av vad du kan ha åt dem och din vän David.«
</v><v n="9">Då männen kom till Naval framförde de Davids hälsning och väntade så på svar. </v><v n="10">Men Naval frågade: »David, vem är det? Jishajs son, vem är det? Det är gott om slavar nu för tiden som rymmer från sina herrar. </v><v n="11">Skulle jag ta mitt bröd och mitt vin och det som jag har slaktat för mina fårklippare, skulle jag ge det åt folk som kommer från jag vet inte var?« </v><v n="12">Männen vände tvärt och gick tillbaka till David och berättade vad som hade hänt. </v><v n="13">»Spänn på er svärden«, sade David till sina män, och det gjorde alla, också David själv. Sedan drog han upp mot Karmel med omkring 400 man, medan 200 man stannade i lägret.
</v><v n="14">En av Navals tjänare berättade för hans hustru Avigajil att David hade skickat budbärare utifrån öknen: »De framförde en hälsning till vår husbonde, men han snäste av dem. </v><v n="15">Och de har ändå varit så hyggliga mot oss, aldrig har vi blivit ofredade, och ingenting har kommit bort för oss under hela den tid vi har hållit till i deras trakter. </v><v n="16">De har varit en skyddande mur omkring oss både natt och dag, så länge vi har vallat boskapen i deras närhet. </v><v n="17">Nu måste du tänka ut vad du kan göra. Domen är säkert redan fälld över vår herre och allt hans husfolk. Själv är han en så ondsint människa att man inte ens kan tala med honom.« </v><v n="18">Avigajil gick genast och tog fram tvåhundra brödkakor, två läglar vin, fem redan tillredda får, ett par säckar rostad säd, hundra kakor russin och tvåhundra kakor fikon och lastade alltsammans på åsnor. </v><v n="19">Hon sade åt sina tjänare att gå i förväg, så skulle hon själv komma efter. Men till sin man Naval nämnde hon ingenting. </v><v n="20">Bäst som hon var på väg neråt i skydd av berget, ridande på sin åsna, mötte hon David och hans män, som kom emot henne. </v><v n="21">David hade suttit och tänkt: »Det tjänade ingenting till att jag skyddade den där mannens egendom ute i öknen, så att ingenting kom bort. Han har lönat gott med ont. </v><v n="22">Gud må straffa mig, nu och framgent, om jag låter ett enda manfolk i hans hus vara vid liv när morgonen kommer.«
</v><v n="23">När Avigajil fick se David steg hon genast av åsnan och föll ner för honom med ansiktet mot marken och hälsade honom underdånigt. </v><v n="24">»Herre«, sade hon och föll ner för hans fötter, »skulden är min, men låt mig få säga ett ord. Jag ber dig lyssna på din tjänarinna. </v><v n="25">Bry dig inte om den eländige Naval. Han bär sitt namn med all rätt: Vettlös heter han, och vettlös är han. Själv träffade jag aldrig männen som du skickade. </v><v n="26">Så sant Herren lever, han som har hindrat dig från att spilla blod och ta rätten i egna händer, och så sant du själv lever, herre: må det gå dina fiender och dem som vill dig illa på samma sätt som det går Naval. </v><v n="27">Ta emot de gåvor som din tjänarinna medför, herre, och låt fördela dem bland männen i ditt följe. </v><v n="28">Jag ber dig förlåta din tjänarinna vad hon har felat. Herren skall bygga dig ett kungahus som består. Du utkämpar Herrens krig, och du skall inte göra dig skyldig till något som är orätt så länge du lever. </v><v n="29">Om någon skulle förfölja dig och stå dig efter livet skall Herren bevara ditt liv som en dyrbar sten, men dina fienders liv skall han lägga i sin slunga och skjuta bort. </v><v n="30">När Herren har gett dig allt det goda han har utlovat och satt dig till furste över Israel, </v><v n="31">så skall du inte behöva förebrå dig eller gräma dig över att du har spillt oskyldigt blod och tagit rätten i egna händer. Men när Herren låter det gå dig väl, tänk då på mig, din tjänarinna.« </v><v n="32">David svarade: »Prisad vare Herren, Israels Gud, som har fört dig i min väg. </v><v n="33">Jag prisar din klokhet, och jag prisar dig själv, för att du i dag har hindrat mig från att spilla blod och ta rätten i egna händer. </v><v n="34">Men så sant Herren lever, Israels Gud, han som har avhållit mig från att göra dig illa: om du inte så snabbt hade kommit mig till mötes, då hade vartenda manfolk hos Naval strukit med före gryningen.« </v><v n="35">Så tog David emot vad hon hade fört med sig. »Nu kan du lugnt rida hem«, sade han, »jag har lyssnat till dig, och jag gör dig till viljes.«
</v><v n="36">När Avigajil kom hem fann hon att Naval hade ställt till med en fest som anstod en kung. Själv var han drucken och mycket upprymd. Därför nämnde hon inte ett ord om saken förrän nästa dag. </v><v n="37">På morgonen, när han hade nyktrat till, berättade Avigajil för sin man vad som hade hänt. Då drabbades han av slag, och han låg där som en sten. </v><v n="38">Omkring tio dagar senare släckte Herren hans liv.
</v><v n="39">När David fick höra att Naval var död sade han: »Prisad vare Herren, som har straffat Naval för den skymf som jag har lidit. Herren har hindrat mig från att begå en ogärning och låtit Navals ondska gå ut över honom själv.«
David skickade nu bud till Avigajil för att begära henne till hustru. </v><v n="40">Hans tjänare kom till henne i Karmel och framförde sitt ärende: »David har sänt oss för att hämta dig till honom som hans hustru.« </v><v n="41">Då föll Avigajil ner och hälsade dem med ansiktet mot marken och gav sitt svar: »Jag är din tjänarinna, låt mig vara en slavinna som tvättar fötterna på sin herres tjänare.« </v><v n="42">Så satte hon sig genast upp på sin åsna och red i väg, i sällskap med sina fem tjänsteflickor. Hon följde med Davids sändebud och blev hans hustru.
</v><v n="43">David var också gift med Achinoam från Jisreel; båda var nu hans hustrur. </v><v n="44">Men Saul hade gett sin dotter Mikal, Davids hustru, åt Palti, Lajishs son, från Gallim.
</v></c><c n="26">
<v n="1">Folket i Sif kom till Saul i Giva och berättade att David höll sig gömd på Hakilaberget mitt emot Jeshimon. </v><v n="2">Då tog Saul med sig </v><v n="3"> 000 utvalda israelitiska soldater och tågade ner till Siföknen för att leta efter David. 3Han slog läger på Hakilaberget mitt emot Jeshimon, nära vägen.
David, som höll till i öknen, förstod att Saul hade följt efter honom dit. </v><v n="4">Han skickade fram spejare och förvissade sig om att Saul verkligen hade kommit, </v><v n="5">och därefter gav han sig i väg till Sauls lägerplats. Han såg var Saul och hans överbefälhavare Avner, Ners son, hade lagt sig; Saul låg längst inne i lägret med soldaterna omkring sig. </v><v n="6">Då vände sig David till hettiten Achimelek och till Avishaj, son till Seruja och bror till Joav, och frågade om någon av dem ville följa honom bort till Saul i lägret. »Jag går med dig«, svarade Avishaj.
</v><v n="7">På natten gick de bort till hären. Där låg Saul och sov längst inne i lägret, med spjutet nedborrat i marken vid huvudet, medan Avner och soldaterna låg runt omkring honom. </v><v n="8">Då sade Avishaj till David: »Gud har i dag utlämnat din fiende åt dig. Låt mig spetsa honom mot marken med spjutet; jag kan göra det med en enda stöt.« </v><v n="9">Men David svarade: »Nej, du får inte dräpa honom! Vem kan ostraffat bära hand på Herrens smorde?« </v><v n="10">Och David sade: »Så sant Herren lever, Herren skall själv slå honom, vare sig han dör därför att hans tid är ute eller han faller på slagfältet. </v><v n="11">Herren förbjude att jag skulle lyfta min hand mot hans smorde. Ta nu spjutet som står vid hans huvud och vattenkrukan, och låt oss sedan gå vår väg.« </v><v n="12">David tog spjutet och vattenkrukan från platsen vid Sauls huvud, och så gick de därifrån. Ingen såg dem, ingen märkte något, ingen vaknade. Alla sov, ty Herren hade försänkt dem i djup dvala.
</v><v n="13">När David hade kommit över på andra sidan gick han långt bort och ställde sig högst uppe på berget, på stort avstånd från lägret. </v><v n="14">Så ropade han till hären och till Avner, Ners son: »Hör du mig, Avner?« — »Vem är du som anropar kungen?« frågade Avner. </v><v n="15">David svarade: »Du som är en man och inte har din like i Israel, varför har du inte vakat bättre över din herre och konung? Någon har ju lyckats ta sig in för att dräpa din herre konungen. </v><v n="16">Du har svikit din plikt. Så sant Herren lever, ni är döden värda som inte har vakat över er herre, över Herrens smorde. Se efter: Var är kungens spjut? Var är vattenkrukan som stod vid hans huvud?« </v><v n="17">Saul kände igen Davids röst och ropade: »David, min son, är det verkligen du?« Och David svarade: »Ja, min herre och konung, det är jag. </v><v n="18">Varför förföljer du din tjänare? Vad har jag gjort? Vad ont har jag gjort mig skyldig till? </v><v n="19">Jag ber dig, herre konung, att lyssna på mig. Om det är Herren som har uppeggat dig mot mig, må han då blidkas med ett offer, men är det människor, så skall Herren låta förbannelse drabba dem. Nu har de jagat bort mig och förmenat mig rätten att bo i Herrens land och på så vis velat driva mig till att tjäna andra gudar. </v><v n="20">Men låt inte mitt blod utgjutas långt borta från Herrens ansikte. Israels kung har dragit ut för att döda mig, som man jagar klipphöns i bergen.« </v><v n="21">Då sade Saul: »Jag har gjort orätt. Kom tillbaka, David, min son, jag skall inte göra dig något ont mera, eftersom du i dag har visat sådan respekt för mitt liv. Jag har varit en dåre och tagit gruvligt miste.« </v><v n="22">David svarade: »Här är ditt spjut, konung, skicka över någon att hämta det. </v><v n="23">Herren skall löna var och en efter hans rättfärdighet och trohet. Nyss lämnade han dig i mitt våld, men jag vägrade att bära hand på Herrens smorde. </v><v n="24">Liksom ditt liv var dyrbart för mig, så skall mitt liv vara dyrbart för Herren, och han skall rädda mig ur all fara.« </v><v n="25">Då sade Saul: »Välsignad är du, min son David! Stora ting skall du ta dig för, och allt du gör skall lyckas.« Så gick David därifrån, och Saul vände tillbaka hem.
</v></c><c n="27">
<v n="1">»Förr eller senare faller jag offer för Saul«, tänkte David. »Det bästa jag kan göra är att fly till filisteernas land. Då måste Saul ge upp och sluta att leta efter mig överallt i Israel; jag kommer att vara utom räckhåll för honom.« </v><v n="2">Alltså bröt David upp tillsammans med de sexhundra man han hade med sig och gick över till kungen i Gat, Akish, Maoks son. </v><v n="3">Hos honom slog sig David ner med sina män, var och en med sin familj, David med sina båda hustrur, Achinoam från Jisreel och Avigajil från Karmel, Navals änka. </v><v n="4">När Saul fick höra att David hade flytt till Gat upphörde han att leta efter honom.
</v><v n="5">»Om jag har vunnit din gunst«, sade David till Akish, »låt mig då få bosätta mig i någon av städerna ute i landet. Inte skall jag väl bo här i huvudstaden hos dig, herre?« </v><v n="6">Genast förlänade Akish honom Siklag — det är därför denna stad än i dag tillhör Juda kungar.
</v><v n="7">I ett år och fyra månader stannade David i filisteernas land. </v><v n="8">Han och hans män drog ut på plundringståg mot geshureerna, girseerna och amalekiterna; det var dessa folk som bodde i området mellan Telam och Shur, ända bort mot Egypten. </v><v n="9">Under sina härjningar i landet lämnade David varken män eller kvinnor vid liv. Han tog med sig får och kor, åsnor och kameler och kläder och vände så tillbaka till Akish. </v><v n="10">När Akish frågade: »Vem har ni plundrat i dag«, kunde David svara att de hade varit i Judas del av Negev eller i jerachmeeliternas del eller i keniternas. </v><v n="11">David skonade varken män eller kvinnor. Han var rädd att de skulle anklaga honom för vad han gjort, om de kom levande till Gat. Så brukade David gå till väga under hela den tid han bodde i filisteernas land. </v><v n="12">Och Akish litade på honom och tänkte: »Säkert har han gjort sig så hatad av sitt folk Israel att han för all framtid måste hålla sig till mig.«
</v></c><c n="28">
<v n="1">Vid denna tid drog filisteerna samman sina stridskrafter till kamp mot Israel, och Akish frågade David: »Du är väl på det klara med att du och dina män måste dra i fält med mig?« — </v><v n="2">»Javisst«, svarade David, »du skall själv få se vad din tjänare är i stånd till.« — »Bra«, svarade Akish, »då utnämner jag dig till min ständige livvakt.«</v><v n="3">Samuel var död, hela Israel hade hållit dödsklagan över honom, och han hade begravts i sin hemstad Rama. Saul hade rensat landet från andeskådare och spåmän.
</v><v n="4">Filisteerna hade samlat sina styrkor och kommit till Shunem och slagit läger där. Då bådade Saul upp folket och slog läger på Gilboaberget. </v><v n="5">När Saul såg filisteernas här blev han förfärad, och i sin ängslan </v><v n="6">frågade han Herren vad han skulle göra, men Herren svarade honom inte, vare sig genom drömmar eller orakel eller profeter. </v><v n="7">Då befallde Saul sina tjänare att leta reda på en andeskåderska som han kunde söka upp och rådfråga. Tjänarna talade då om att det fanns en sådan i En-Dor. </v><v n="8">För att inte bli igenkänd tog Saul på sig andra kläder, och med två man i sällskap kom han på natten till kvinnan. »Frambesvärj en ande och spå mig«, sade Saul. »Mana fram den som jag nämner för dig.« </v><v n="9">Kvinnan svarade: »Du vet ju själv vad Saul har gjort, att han har utrotat andeskådare och spåmän i landet. Vill du locka mig i en fälla och döda mig?« </v><v n="10">Men Saul svor: »Så sant Herren lever, ingenting skall läggas dig till last i denna sak.« </v><v n="11">Hon frågade då vem hon skulle mana fram, och han svarade: »Samuel.« </v><v n="12">Men då kvinnan fick se Samuel gav hon till ett skrik och sade till Saul: »Varför har du lurat mig? Du är ju Saul!« — </v><v n="13">»Var inte rädd«, sade kungen. »Vad är det du ser?« — »Jag ser ett gudaväsen stiga upp ur jorden«, sade kvinnan. </v><v n="14">»Hur ser det ut?« frågade Saul, och hon svarade: »Det är en gammal man, och han är insvept i en mantel.« Då förstod Saul att det var Samuel, och han föll på knä med ansiktet mot marken och hälsade underdånigt.
</v><v n="15">»Varför har du stört min ro och manat fram mig?« frågade Samuel, och Saul svarade: »Jag är i stor nöd: filisteerna för krig mot mig, och Gud har vänt sig ifrån mig och svarar mig inte längre, vare sig genom profeter eller drömmar. Därför har jag nu kallat på dig, för att du skall tala om för mig vad jag skall göra.« </v><v n="16">Samuel sade: »Varför frågar du mig, när Herren redan har övergett dig till förmån för en annan? </v><v n="17">Herren har gjort vad han förutsade genom mig: han har ryckt ifrån dig kungamakten och gett den åt en annan, åt David. </v><v n="18">Eftersom du inte lyssnade till Herren och inte verkställde hans vredesdom över amalekiterna, har Herren nu handlat mot dig på detta sätt. </v><v n="19">Både Israel och dig själv skall han lämna i filisteernas våld. I morgon skall du och dina söner vara hos mig, och även Israels här skall Herren utlämna åt filisteerna.«
</v><v n="20">Då föll Saul raklång till marken, Samuels ord hade skrämt honom. Han var också fullkomligt utmattad, eftersom han inte hade ätit på ett helt dygn. </v><v n="21">Kvinnan gick fram till honom, och när hon såg att han var skräckslagen sade hon: »Kom ihåg att jag gjorde som du ville, herre. Jag satte livet på spel då jag lydde dig. </v><v n="22">Nu ber jag att du i din tur lyssnar på mig. Låt mig få sätta fram lite mat, så att du kan styrka dig innan du går härifrån.« — </v><v n="23">»Nej«, sade han, »jag vill inte ha något.« Men när inte bara kvinnan utan också hans följeslagare tiggde och bad gav han efter. Han steg upp och satte sig på bädden. </v><v n="24">Kvinnan hade en gödkalv i huset, och den slaktade hon i all hast. Sedan tog hon fram mjöl, gjorde en deg och bakade bröd. </v><v n="25">Hon satte fram åt Saul och hans män, och när de hade ätit bröt de upp och gick sin väg samma natt.
</v></c><c n="29">
<v n="1">Filisteerna drog samman alla sina styrkor till Afek, medan israeliterna hade sitt läger vid källan i Jisreel. </v><v n="2">I avdelningar på hundra och tusen man marscherade filisteerna upp under sina hövdingar; sist kom David och hans män tillsammans med Akish. </v><v n="3">Då frågade de filisteiska befälhavarna: »Vad har de där hebreerna här att göra?« Akish svarade: »Det är ju David som tjänade Israels kung Saul men som nu har varit hos mig i åratal. Jag har inte haft något att förebrå honom sedan den dag han gick över till mig.« </v><v n="4">Då blev befälhavarna förargade och sade åt Akish att skicka tillbaka David till den stad som han hade fått i förläning. »Han får inte dra i krig tillsammans med oss, det är risk för att han under striden vänder sig mot oss. Kan det finnas ett bättre sätt för honom att vinna sin herres gunst än att göra våra soldater ett huvud kortare? </v><v n="5">Kom ihåg att det är denne David de sjunger om när de dansar: Saul har slagit tusen, David tio tusen.«
</v><v n="6">Akish kallade till sig David och förklarade: »Så sant Herren lever, du är att lita på, och jag är mycket nöjd med att ha dig i min tjänst i hären. Jag har inte funnit något att klandra dig för alltifrån den dag du kom till mig. Men du är inte väl sedd av hövdingarna. </v><v n="7">Vänd nu tillbaka i lugn och ro, så att du inte retar dem.« — </v><v n="8">»Vad har jag då gjort?« undrade David. »Har du funnit något att klandra mig för under den tid jag har varit i din tjänst, eftersom jag nu inte får dra i strid mot dina fiender, min herre och konung?« </v><v n="9">Akish svarade: »Nej, du vet att du i mina ögon är som en Guds ängel, men befälhavarna vägrar att låta dig kämpa tillsammans med oss. </v><v n="10">Tidigt i morgon skall du därför bryta upp, du och de av din herres tjänare som du hade med dig. Ni skall gå tillbaka till den stad som jag förlänade er. Var inte bitter, jag har fullt förtroende för dig. Se till att ni kommer i väg tidigt, gå så snart det ljusnar.« </v><v n="11">Så anträdde David och hans män återfärden till filisteernas land tidigt följande morgon. Men filisteerna drog upp mot Jisreel.
</v></c><c n="30">
<v n="1">Två dagar därefter kom David och hans män fram till Siklag. Då hade amalekiterna gjort ett härjningståg in i Negev mot Siklag, som de hade erövrat och bränt ner. </v><v n="2">Kvinnorna och alla andra i staden hade de tagit till fånga, stora som små. De hade inte dödat någon, bara fört dem med sig och försvunnit därifrån. </v><v n="3">När David och hans män kom fram till Siklag och fann att staden var nerbränd och att deras hustrur och söner och döttrar var bortförda, </v><v n="4">brast de ut i högljudd klagan och grät tills de inte orkade gråta mer. </v><v n="5">Davids bägge hustrur var tillfångatagna, Achinoam från Jisreel och Avigajil, änkan efter Naval från Karmel. </v><v n="6">David var hårt trängd: folket hotade att stena honom, eftersom alla var förbittrade för sina söners och döttrars skull. Men han hämtade styrka hos Herren, sin Gud. </v><v n="7">»Ta fram efoden«, sade han till prästen Evjatar, Achimeleks son, och när Evjatar gjort det </v><v n="8">frågade David Herren: »Skall jag sätta efter det där rövarbandet? Kommer jag att hinna ifatt dem?« Herren svarade: »Ja, sätt efter dem! Du kommer att hinna ifatt dem och rädda de fångna.«
</v><v n="9">Då gav sig David i väg med sina sexhundra man och kom fram till Besorbäcken. Där stannade somliga kvar: </v><v n="10">David fortsatte förföljandet med fyrahundra man, men tvåhundra man var för trötta för att gå vidare över bäcken och måste stanna kvar.
</v><v n="11">Ute på öppna fältet hittade soldaterna en egyptisk man, som de tog med till David. Han fick bröd att äta och vatten att dricka. </v><v n="12">Sedan han ätit lite torkade fikon och ett par kakor russin repade han sig. Då hade han varken fått mat eller dryck på tre dygn. </v><v n="13">David frågade honom: »Vem tillhör du och var är du ifrån?« Han svarade: »Jag är egypter och slav hos en amalekit. Min husbonde övergav mig när jag blev sjuk för tre dagar sedan. </v><v n="14">Vi hade varit ute och plundrat i den del av Negev som tillhör kereteerna, i det som tillhör Juda och i den del av Negev som tillhör Kalevs ätt, och vi hade bränt ner Siklag.« </v><v n="15">David frågade: »Vill du föra mig till det där rövarbandet?« Han svarade: »Svär vid Gud att du inte dödar mig eller utlämnar mig åt min husbonde, så skall jag föra dig dit.« </v><v n="16">Han visade David vägen, och där såg de nu amalekiterna ligga spridda överallt, de åt och drack och firade det stora byte de hade tagit i filisteernas land och i Juda. </v><v n="17">David anföll i gryningen följande dag, och blodbadet fortsatte ända till kvällen. Ingen slapp undan utom fyrahundra man, som satt upp på sina kameler och flydde.
</v><v n="18">David räddade tillbaka allt vad amalekiterna hade rövat bort och befriade också sina båda hustrur. </v><v n="19">Ingenting saknades, varken stora eller små, varken söner eller döttrar, ingenting av bytet eller det rövade: allt skaffade David till rätta. </v><v n="20">Han tog också alla fåren och korna; denna hjord drev de framför sig och ropade: »Här är Davids byte.«
</v><v n="21">David kom nu tillbaka till de tvåhundra som hade varit för trötta för att följa med och som han därför hade lämnat vid Besorbäcken. När David och hans män närmade sig gick de tvåhundra ut för att möta dem. David gick fram tillsammans med sina män och hälsade vänligt, </v><v n="22">men några ondsinta och illvilliga män i hans följe började ropa: »Eftersom de inte gick med oss skall vi inte heller ge dem av bytet som vi har räddat; de får ta sina hustrur och barn och gå.« </v><v n="23">Då sade David: »Nej, bröder! Så får ni inte göra med det som Herren har gett oss. Han har bevarat oss, och det rövarband som överföll oss har han lämnat i vårt våld. </v><v n="24">Vem bryr sig om vad ni säger? Nej, samma lott åt den som vaktar trossen och åt den som går i striden! Alla skall vara med och dela.« </v><v n="25">Från den dagen gjorde David detta till regel och rättesnöre i Israel, och så är det än i dag.
</v><v n="26">När David hade kommit tillbaka till Siklag skickade han delar av bytet till sina stamfränder, de äldste runt om i Juda, och lät hälsa: »Detta är en gåva till er, det är en del av bytet från Herrens fiender.« </v><v n="27">Han skickade till dem som bodde i Betel, Ramot i Negev, Jattir, </v><v n="28">Aroer, Sifmot, Eshtemoa </v><v n="29">och Rakal; vidare till dem som bodde i jerachmeeliternas städer och i keniternas städer, </v><v n="30">till dem i Horma, Bor-Ashan, Atak </v><v n="31">och Hebron och till alla de orter dit David och hans män hade kommit under sina vandringar.
</v></c><c n="31">
<v n="1">Filisteerna hade gått till anfall mot israeliterna och drivit dem tillbaka; många låg stupade på Gilboaberget. </v><v n="2">Filisteerna var tätt i hälarna på Saul och hans söner och dödade Jonatan, Avinadav och Malki-Shua, Sauls söner. </v><v n="3">Striden blev hård kring Saul, bågskyttarna upptäckte honom, och han sårades i veka livet. </v><v n="4">Då sade han till sin väpnare: »Drag ditt svärd och stöt ner mig, så att inte de där oomskurna hedningarna förgriper sig på mig.« Men väpnaren var lamslagen av skräck och vågade inte. Då drog Saul sitt svärd och kastade sig på det, </v><v n="5">och när väpnaren såg att han var död kastade sig också han på sitt svärd och dog med honom. </v><v n="6">Så dog de allesammans den dagen: Saul, hans tre söner och hans väpnare.
</v><v n="7">Då israeliterna på andra sidan slätten och på andra sidan Jordan fick veta att soldaterna hade tagit till flykten och att Saul och hans söner hade stupat, övergav de sina städer och flydde. Och filisteerna kom och bosatte sig där.
</v><v n="8">När filisteerna nästa dag kom för att plundra de stupade fann de Saul och hans tre söner, där de låg fallna på Gilboaberget. </v><v n="9">De högg av honom huvudet och tog hans vapen och skickade runt i sitt land för att kungöra segern för gudarna och folket. </v><v n="10">Hans vapen lade de i astartetemplet, men kroppen hängde de upp på stadsmuren i Bet-Shean.
</v><v n="11">När folket i Javesh i Gilead fick höra vad filisteerna hade gjort med Saul </v><v n="12">bröt alla vapenföra män upp och vandrade hela natten till Bet-Shean. De tog ner Sauls och hans söners lik från stadsmuren och gick tillbaka till Javesh och brände dem där. </v><v n="13">Därefter tog de benen och begravde dem under tamarisken i staden och fastade sedan i sju dagar.
</v></c></b><b n="2 Samuelsboken">
<c n="1">
<v n="1">När Saul var död och David hade återvänt till Siklag efter segern över amalekiterna och varit där två dagar, </v><v n="2">kom på tredje dagen en man från Sauls här, som hade rivit sönder sina kläder och strött jord på huvudet. När han kom fram till David kastade han sig till marken och hälsade underdånigt. </v><v n="3">»Varifrån kommer du?« frågade David. Han svarade: »Från den israelitiska hären, jag kom undan.« — </v><v n="4">»Vad har hänt?« frågade David. »Berätta!« — »Soldaterna har tagit till flykten«, sade han, »och många har stupat. Saul och hans son Jonatan är också döda.« — </v><v n="5">»Hur vet du att Saul och Jonatan är döda?« frågade David den unge mannen. </v><v n="6">Han svarade: »Jag hade hamnat på Gilboaberget, och där stod Saul stödd på sitt spjut, och fiendens vagnar och ryttare kom allt närmare. </v><v n="7">Han vände sig om, och när han fick se mig ropade han på mig, och jag svarade. </v><v n="8">Han frågade vem jag var, och jag sade att jag var amalekit. </v><v n="9">’Kom hit och ge mig nådastöten’, sade han. ’Ännu är jag vid liv, men jag känner redan dödsfrossan.’ </v><v n="10">Då gick jag fram och gav honom nådastöten, för jag förstod att han inte skulle överleva. Jag tog diademet från hans huvud och en ring som han hade om armen, och dem lämnar jag nu till dig, herre.« </v><v n="11">Då grep David tag i sina kläder och rev sönder dem, och detsamma gjorde alla omkring honom. </v><v n="12">De klagade och grät och fastade till kvällen i sorg över Saul och hans son Jonatan och över Herrens folk Israel, över alla dem som fallit i striden.
</v><v n="13">»Varifrån är du?« frågade David mannen som hade berättat. Han svarade att han var son till en amalekitisk invandrare. </v><v n="14">»Hur vågade du lyfta din hand och förgöra Herrens smorde?« frågade David. </v><v n="15">»Kom hit och hugg ner honom«, ropade han till en av sina män, och mannen slog ihjäl honom. </v><v n="16">David sade: »Du bär själv skulden till din död. Du vittnade själv emot dig då du sade: Jag har dödat Herrens smorde.«</v><v n="17">David uppstämde denna klagosång över Saul och hans son Jonatan </v><v n="18">och föreskrev att Judas folk skulle lära sig den. Den är nedtecknad i Den redliges bok:
</v><v n="19">Din stolthet, Israel, ligger slagen på höjderna.
Se, dina hjältar har fallit!
</v><v n="20">Förkunna det inte i Gat,
låt det inte bli känt på Ashkelons gator —
filisteernas döttrar skulle jubla,
de oomskurnas kvinnor dansa av fröjd.
</v><v n="21">Må dagg icke falla på er, Gilboas höjder,
må regn icke fukta er, dödens berg,
ty fläckad ligger där hjältarnas sköld,
Sauls sköld, ej glänsande mer av olja.
</v><v n="22">Aldrig törstade Jonatans pil
förgäves efter fiendens blod.
Aldrig vände Sauls svärd
hungrigt tillbaka från hjältarnas kött.
</v><v n="23">Saul och Jonatan, de älskade, kära,
i livet och döden förenade,
snabbare än örnar, starkare än lejon.
</v><v n="24">Israels döttrar, gråt över Saul!
Han klädde er skönt i purpur och prakt,
han prydde er dräkt med smycken av guld.
</v><v n="25">Se, dina hjältar har fallit i striden!
Jonatan ligger slagen på höjderna.
</v><v n="26">Jag sörjer dig, min broder Jonatan,
du var mig mycket kär,
din kärlek mer för mig än kvinnors.
</v><v n="27">Se, dina hjältar har fallit,
dina vapen har krossats!
</v></c><c n="2">
<v n="1">Efter en tid frågade David Herren: »Skall jag dra upp till någon av städerna i Juda?« Herren svarade: »Ja.« David frågade: »Till vilken?« — »Till Hebron«, svarade Herren. </v><v n="2">David begav sig dit och med honom hans båda hustrur, Achinoam från Jisreel och Avigajil, änkan efter Naval från Karmel. </v><v n="3">Han tog också med sig sina män, var och en med sin familj, och de slog sig ner i städerna runt Hebron. </v><v n="4">Då kom männen i Juda dit och smorde David till kung över Juda.
När David fick höra att folket i Javesh i Gilead hade begravt Saul </v><v n="5">skickade han bud till dem och lät hälsa: »Må Herren välsigna er som har visat trohet mot er herre Saul och begravt honom. </v><v n="6">Må nu Herren visa er kärlek och trofasthet. Även jag vill belöna er för vad ni har gjort. </v><v n="7">Var modiga och tappra. Er herre Saul är död, men Juda har smort mig till sin kung.«</v><v n="8">Men Avner, Ners son, som var Sauls överbefälhavare, hade tagit med Sauls son Ish-Boshet till Machanajim </v><v n="9">och utropat honom till kung över Gilead, Asher, Jisreel, Efraim, Benjamin, ja, över hela Israel. </v><v n="10">Ish-Boshet, Sauls son, var fyrtio år då han blev kung över Israel, och han regerade i två år. Men Juda höll fast vid David, </v><v n="11">och han var kung över Juda i Hebron i sju år och sex månader.
</v><v n="12">Avner, Ners son, tågade med Sauls son Ish-Boshets män från Machanajim till Givon, </v><v n="13">medan Joav, Serujas son, drog ut med Davids män. De möttes vid dammen i Givon och gjorde halt på var sin sida om den. </v><v n="14">Avner sade till Joav: »Vi låter några unga krigare utkämpa envig medan vi ser på.« Joav samtyckte, </v><v n="15">och tolv krigare ställde upp för Benjamins stam och Ish-Boshet, mot tolv av Davids män. </v><v n="16">Var och en högg tag i sin motståndares huvud och rände svärdet i sidan på honom, och så föll de allesammans. Denna plats i Givon kallas sedan dess Svärdseggarnas åker.
</v><v n="17">Det blev en förbittrad strid den dagen, och Avner och israeliterna blev besegrade av Davids män. </v><v n="18">Joav, Avishaj och Asael, Serujas tre söner, var med i striden. Asael, som var snabb som en gasell på fälten, </v><v n="19">förföljde Avner utan att vika av åt något håll. </v><v n="20">Då vände sig Avner och ropade: »Asael, är det du?« — »Ja«, svarade Asael. </v><v n="21">»Spring åt något annat håll«, fortsatte Avner. »Ge dig på någon av de yngre och ta hans rustning.« Men Asael ville inte låta honom vara, </v><v n="22">och då upprepade Avner: »Sluta följa efter mig, annars slår jag ihjäl dig. Och hur skulle jag då kunna se din bror Joav i ögonen?« </v><v n="23">Men Asael fortsatte att förfölja honom. Då stötte Avner spjutet i buken på honom, så att det trängde ut genom ryggen, och Asael föll och dog på stället. Alla hejdade sig när de kom till platsen där han hade stupat. </v><v n="24">Men Joav och Avishaj satte efter Avner, och i solnedgången kom de fram till Ammahöjden öster om Giach, på vägen till Givons öken.
</v><v n="25">Här samlades benjaminiterna i en enda flock bakom Avner uppe på höjden. </v><v n="26">Avner ropade till Joav: »Skall slaktandet aldrig ta slut? Förstår du inte vilket elände det leder till? Skall du aldrig få ditt folk att sluta förfölja sina bröder?« </v><v n="27">Joav svarade: »Så sant Gud lever, hade du inte sagt det där skulle de ha fortsatt att jaga sina bröder ända till morgonen.« </v><v n="28">Så lät han stöta i horn, och hela hären gjorde halt; de slutade förfölja israeliterna, och striden upphörde.
</v><v n="29">Avner och hans män tågade genom Jordandalen hela natten, gick över floden och fortsatte sedan under förmiddagen fram till Machanajim. </v><v n="30">När Joav hade slutat förfölja Avner och samlade sitt folk visade det sig att nitton av Davids män saknades förutom Asael. </v><v n="31">Davids män hade nedgjort 360 benjaminiter och anhängare till Avner. </v><v n="32">De förde med sig Asael och begravde honom i hans fars grav i Betlehem. Sedan marscherade Joav och hans män hela natten, och när dagen grydde var de framme i Hebron.
</v></c><c n="3">
<v n="1">Kriget mellan Sauls ätt och Davids blev långvarigt. Davids ställning stärktes mer och mer, medan Sauls ätt blev allt svagare.
</v><v n="2">Under sin tid i Hebron fick David dessa söner: Hans förstfödde var Amnon, som han fick med Achinoam från Jisreel. </v><v n="3">Hans andre son var Kilav, som han fick med Avigajil, änkan efter Naval från Karmel. Den tredje var Absalom, son till Maaka, som var dotter till Talmaj, kungen av Geshur. </v><v n="4">Den fjärde var Adonia, son till Haggit, den femte Shefatja, son till Avital, </v><v n="5">och den sjätte Jitream, som David fick med sin hustru Egla. Dessa söner föddes åt David i Hebron.</v><v n="6">Så länge kriget varade mellan Sauls ätt och Davids var Avner den starke mannen på Sauls sida. </v><v n="7">Saul hade haft en bihustru vid namn Rispa, Ajas dotter, och nu förebrådde Ish-Boshet Avner: »Varför har du legat med min fars bihustru?« </v><v n="8">Avner blev upprörd över Ish-Boshets anklagelse: »Jag är ingen judeisk hund! Jag har varit lojal mot din far Sauls familj, hans bröder och vänner och inte utlämnat dig åt David, och så kommer du och går till rätta med mig för ett felsteg med den där kvinnan. </v><v n="9">Gud må straffa mig, nu och framgent, om jag inte förverkligar det som Herren med ed har lovat David: </v><v n="10">att låta kungamakten gå ifrån Sauls ätt och att sätta David på tronen i Israel och Juda, från Dan till Beer Sheva.« </v><v n="11">Ish-Boshet blev rädd och vågade inte svara ett enda ord.
</v><v n="12">Avner sände budbärare till David och lät hälsa: »Slut förbund med mig, så skall jag hjälpa dig att vinna hela Israel över på din sida.« — </v><v n="13">»Ja«, sade David, »jag skall sluta förbund med dig, men på ett villkor: du får inte komma inför mina ögon utan att ha med dig Sauls dotter Mikal.« </v><v n="14">Därefter skickade David sändebud till Ish-Boshet, Sauls son, med denna begäran: »Ge mig min hustru Mikal, som jag fick som brud för hundra filisteiska förhudar.« </v><v n="15">Då lät Ish-Boshet hämta henne från hennes man Paltiel, Lajishs son. </v><v n="16">Paltiel följde sin hustru och gick gråtande efter henne hela vägen fram till Bachurim. Där sade Avner: »Gå hem igen!« Och Paltiel vände tillbaka.
</v><v n="17">Avner hade talat med de äldste i Israel och sagt: »Ni har länge önskat att få David till kung. </v><v n="18">Nu är det tid att handla, ty så har Herren sagt om honom: Genom min tjänare David skall jag rädda mitt folk Israel från filisteerna och alla andra fiender.« </v><v n="19">Avner talade också med benjaminiterna, och sedan begav han sig till Hebron för att underrätta David om vad Israel och Benjamins stam hade beslutat.
</v><v n="20">Med tjugo man i följe kom Avner till David i Hebron, och David tog emot dem med en festmåltid. </v><v n="21">Avner förklarade: »Jag skall se till att hela Israel sluter upp bakom dig, min herre och konung, och ingår förbund med dig. Så får du hela det rike du eftertraktar.« David tog farväl av Avner och lät honom gå därifrån ostörd.</v><v n="22">Just då var Davids män och Joav på väg hem från ett plundringståg och hade med sig stort byte. Avner var inte längre kvar hos David i Hebron; denne hade låtit honom gå därifrån ostörd. </v><v n="23">När Joav och krigsfolket kom tillbaka berättade man för honom att Avner, Ners son, hade varit hos kungen, som låtit honom gå därifrån ostörd. </v><v n="24">Då gick Joav in till kungen och sade: »Vad är det du har gjort? Här kommer Avner till dig, och du låter honom bara gå härifrån! </v><v n="25">Du känner väl Avner, Ners son: han var här för att vilseleda dig, han ville utforska dina förehavanden och ta reda på vad du håller på med.« </v><v n="26">När Joav hade lämnat David skickade han bud efter Avner och fick honom att återvända när han var vid cisternen i Sira. Detta visste David ingenting om. </v><v n="27">När Avner kom tillbaka till Hebron tog Joav honom avsides invid porten som för att tala förtroligt med honom, men där gav han honom ett dödande hugg i buken och hämnades så sin bror Asael.
</v><v n="28">När David fick kännedom om vad som hänt sade han: »Herren vet att skulden för Avners död aldrig kan läggas på mig och mitt kungadöme. </v><v n="29">Hans blod skall komma över Joav och hela hans släkt. Må i Joavs släkt aldrig fattas män med dröppel och spetälska och krymplingar och män som faller för svärd eller svälter ihjäl.« </v><v n="30">Så dräpte Joav och hans bror Avishaj Avner, därför att han hade dödat deras bror Asael i slaget vid Givon.</v><v n="31">David sade åt Joav och alla som var där att riva sönder sina kläder, svepa sig i säckväv och gå framför Avners bår och hålla dödsklagan. Själv gick kung David bakom båren. </v><v n="32">Så begravde de Avner i Hebron, och kungen grät högt vid Avners grav; alla som var där grät.
</v><v n="33">Detta är kungens klagosång över Avner:
Måste Avner dö en så neslig död?
</v><v n="34">Dina händer var icke bundna,
dina fötter ej slagna i bojor.
Du föll som man faller för ogärningsmän.
Och alla fortsatte att gråta över Avner. </v><v n="35">Sedan försökte de övertala David att äta något medan det ännu var dag, men han svor: »Gud må straffa mig, nu och framgent, om jag äter ens en brödbit innan solen går ner.«
</v><v n="36">Detta hans svar blev känt, och folket uppskattade det, liksom allt vad kungen gjorde. </v><v n="37">Nu förstod alla där och i hela Israel att kungen inte låg bakom mordet på Avner, Ners son. </v><v n="38">»Ni skall veta att en hövding och storman i Israel har fallit i dag«, sade kungen till sina män. </v><v n="39">»Själv är jag ännu svag, även om jag är smord till kung, och de där männen, Serujas söner, är för hårda för mig. Men Herren skall vedergälla de onda för deras ondska.«
</v></c><c n="4">
<v n="1">Budet om att Avner hade dödats i Hebron gjorde Sauls son Ish-Boshet alldeles lamslagen, och alla i Israel blev bestörta. </v><v n="2">Ish-Boshet hade i sin tjänst två män som ledde strövkårer. Den ene hette Baana och den andre Rekav, och de var söner till Rimmon från Beerot och tillhörde Benjamins stam. Beerot brukar ju räknas till Benjamin. </v><v n="3">Invånarna i staden flydde till Gittajim, där de fortfarande lever som invandrare.
</v><v n="4">Sauls son Jonatan hade en son som var vanför. Han var fem år gammal när budet kom från Jisreel om Saul och Jonatan. Barnflickan tog honom med sig och flydde, men vid den brådstörtade flykten tappade hon pojken, och han blev halt. Han hette Mefivoshet.
</v><v n="5">En dag kom Rekav och Baana, söner till Rimmon från Beerot, till Ish-Boshets hus när det var som hetast och Ish-Boshet låg och sov. </v><v n="6">Dörrvakterskan, som höll på med att rensa vete, hade slumrat till, och så kunde Rekav och hans bror Baana smita in i huset. </v><v n="7">Där inne fann de Ish-Boshet på sängen i sovrummet. De slog ihjäl honom, högg av honom huvudet och tog det med sig. Hela natten vandrade de sedan ner genom Jordandalen. </v><v n="8">De kom till David i Hebron med Ish-Boshets huvud. »Här är Ish-Boshets huvud«, sade de, »sonen till din fiende Saul, som stod dig efter livet. Herre konung, i dag har Herren gett dig hämnd på Saul och hans efterkommande.« </v><v n="9">David svarade Rekav och hans bror Baana, söner till Rimmon från Beerot: »Så sant Herren lever, han som har räddat mig ur alla faror: </v><v n="10">den mannen som underrättade mig om Sauls död och trodde att han kom med goda nyheter, honom grep jag i Siklag och dödade, det var lönen jag gav honom för det glädjebudet. </v><v n="11">Nu har nidingar dräpt en oskyldig man i hans hem, i hans egen säng. Har jag inte då ännu större anledning att kräva ut hämnd för hans blod och utplåna er från jordens yta?« </v><v n="12">På Davids befallning kom så hans män och dödade dem och högg av dem händer och fötter och hängde upp dem vid dammen i Hebron. Men Ish-Boshets huvud lade de i Avners grav i Hebron.
</v></c><c n="5">
<v n="1">Nu kom alla Israels stammar till David i Hebron. »Vi är av samma kött och blod som du«, sade de. </v><v n="2">»Redan förut, när Saul var vår kung, var det du som förde befälet över Israel, och Herren sade till dig: Du skall vara herde för mitt folk Israel, du skall vara Israels furste.« </v><v n="3">Alla de äldste i Israel kom alltså till kung David i Hebron. Där slöt han förbund med dem inför Herren, och de smorde honom till kung över Israel.
</v><v n="4">David var trettio år då han blev kung, och han regerade i fyrtio år: </v><v n="5">sju år och sex månader i Hebron över Juda och trettiotre år i Jerusalem över både Israel och Juda.</v><v n="6">Kungen tågade nu med sina män mot Jerusalem, mot jevuseerna, som bodde där. Dessa sade till David: »Här slipper du aldrig in — blinda och halta skall slå dig tillbaka!« De menade att David inte kunde komma in i staden. </v><v n="7">Men David intog Sionsborgen, alltså Davids stad. </v><v n="8">Han sade då: »Den som vill besegra jevuseerna måste slå mot vattentunneln. David hatar dessa halta och blinda.« Det är därför man säger: Ingen blind eller halt får komma in i templet.
</v><v n="9">David slog sig ner i borgen och kallade den Davids stad. Han befäste staden runt om, från Millo och inåt. </v><v n="10">David blev allt mäktigare, och Herren, härskarornas Gud, var med honom.
</v><v n="11">Kung Hiram i Tyros sände en beskickning till David med cederträ och med snickare och stenhuggare, som byggde ett hus åt honom. </v><v n="12">Då förstod David att Herren hade stadfäst hans kungavärdighet och gjort hans välde mäktigt för sitt folk Israels skull.
</v><v n="13">Efter flyttningen från Hebron tog David nya bihustrur och hustrur från Jerusalem och fick fler söner och döttrar. </v><v n="14">Detta är namnen på de söner som föddes åt honom i Jerusalem: Shammua, Shovav, Natan, Salomo, </v><v n="15">Jivchar, Elishua, Nefeg, Jafia, </v><v n="16">Elishama, Eljada och Elifelet.</v><v n="17">När filisteerna hörde att David blivit smord till kung över Israel gav de sig ut efter honom. David fick veta det och sökte sig ner till fästningen, </v><v n="18">medan filisteerna ryckte fram och spred sig i Refaimdalen. </v><v n="19">David frågade Herren: »Skall jag dra ut mot filisteerna? Ger du dem i mitt våld?« Herren svarade: »Dra ut mot dem, jag skall ge filisteerna i ditt våld.« </v><v n="20">Så kom David till Baal-Perasim och slog där filisteerna. »Herren har gått framför mig som en flodvåg«, sade han, »och vräkt undan mina fiender.« Han kallade därför platsen för Baal-Perasim. </v><v n="21">Filisteerna lämnade kvar sina gudabilder, och David och hans män tog dem med sig.
</v><v n="22">Ännu en gång marscherade filisteerna upp och spred sig i Refaimdalen. </v><v n="23">Då frågade David Herren och fick till svar: »Du skall inte gå rakt emot dem utan gå runt och falla dem i ryggen från det håll där bakaträden står. </v><v n="24">När du hör steg i bakaträdens kronor, ryck då genast fram, ty då har Herren dragit ut framför dig för att slå filisteernas här.« </v><v n="25">David gjorde som Herren hade befallt, och han slog filisteerna och förföljde dem från Givon ända ner till Geser.
</v></c><c n="6">
<v n="1">David samlade Israels bästa trupper, tillsammans 30 000 man, </v><v n="2">och tågade med allt sitt folk till Baala i Juda. Därifrån skulle han hämta upp Guds ark, över vilken uttalats namnet Herren Sebaot, han som tronar på keruberna. </v><v n="3">De ställde Guds ark på en nygjord vagn och förde den bort från Avinadavs hus på höjden. Avinadavs söner Ussa och Achjo körde vagnen: </v><v n="4">Ussa gick bredvid Guds ark och Achjo före den. </v><v n="5">David och israeliterna dansade framför Herren med liv och lust och sjöng till lyror, harpor och tamburiner, till bjällror och cymbaler. </v><v n="6">När de kom fram till Nakons tröskplats snavade oxarna, och Ussa sträckte ut handen och grep tag i Guds ark. </v><v n="7">Då blev Herren vred på Ussa: Gud slog honom, och han föll död ner bredvid Guds ark. </v><v n="8">David blev upprörd över att Herren hade fällt Ussa. Platsen fick namnet Peres Ussa och heter så än i dag.
</v><v n="9">Nu var David rädd för Herren och undrade hur han skulle få Herrens ark förd till sig. </v><v n="10">Han ville inte flytta den till sig i Davids stad utan ställde den hos Oved-Edom från Gat. </v><v n="11">Där blev Herrens ark kvar i tre månader, och Herren välsignade Oved-Edom och hela hans familj.
</v><v n="12">Man berättade för kung David att Herren hade välsignat Oved-Edoms familj och allt som tillhörde honom för Guds arks skull. Då gick David dit och lät föra upp Guds ark i festtåg från Oved-Edoms hus till Davids stad. </v><v n="13">När de som bar Herrens ark hade gått sex steg framåt offrade David en tjur och en gödkalv, </v><v n="14">och klädd i linne-efod dansade han sedan med liv och lust inför Herren. </v><v n="15">David och hela Israel förde så upp Herrens ark under jubelrop och fanfarer. </v><v n="16">Då Herrens ark kom in i Davids stad stod Sauls dotter Mikal och tittade ut genom fönstret, och när hon såg kung David hoppa och dansa inför Herren kände hon förakt för honom.
</v><v n="17">Herrens ark fördes in och ställdes på sin plats i det tält som David hade rest åt den. Sedan offrade David brännoffer inför Herren och även gemenskapsoffer, </v><v n="18">och då han hade avslutat offren välsignade han folket med Herren Sebaots namn. </v><v n="19">Till varje man och kvinna i den stora skaran israeliter delade han ut en brödkaka, en kaka dadlar och en kaka russin; sedan gick var och en hem till sitt.
</v><v n="20">Också David återvände hem för att välsigna sin familj. Då kom Sauls dotter Mikal emot honom och sade: »Tänk så värdigt Israels konung uppträdde i dag! Att blotta sig för sina tjänares tjänsteflickor som det värsta patrask.« </v><v n="21">David svarade: »Jag har visat min glädje inför Herren, inför Herren som har utvalt mig framför din far och hela hans ätt och satt mig till furste över sitt folk, över Israel. </v><v n="22">Om jag så förnedrar mig ännu mer än i dag, så att du ser ner på mig, skall tjänsteflickorna som du talar om ändå se upp till mig.« </v><v n="23">Och Mikal, Sauls dotter, fick aldrig några barn i hela sitt liv.
</v></c><c n="7">
<v n="1">Kung David hade nu inrättat sig i sitt hus, och Herren hade låtit honom få ro för alla fiender runt omkring. </v><v n="2">Då sade han till profeten Natan: »Här bor jag i ett hus av cederträ, medan Guds ark bor i ett tält.« </v><v n="3">Natan svarade: »Gör det du tänker, Herren är med dig.«
</v><v n="4">Samma natt kom Herrens ord till Natan: </v><v n="5">»Gå till min tjänare David och säg honom: Så säger Herren: Skulle du bygga mig ett hus att bo i? </v><v n="6">Jag har aldrig bott i något hus utan har flyttat omkring med ett tält som boning alltsedan jag förde Israels folk ut ur Egypten. </v><v n="7">Under hela den tid jag färdats med israeliterna har jag aldrig förebrått någon av deras domare, dessa som jag satt till herdar för mitt folk Israel, att de inte har byggt mig ett hus av cederträ. — </v><v n="8">Du skall vidare framföra detta till min tjänare David: Så säger Herren Sebaot: Jag hämtade dig från betesmarken och fåren, för att du skulle bli furste över mitt folk, över Israel. </v><v n="9">Jag har varit med dig vart du än gått och krossat alla fiender i din väg. Jag skall göra dig lika ryktbar som de största på jorden, </v><v n="10">och åt mitt folk Israel skall jag ge ett land där jag gör dem rotfasta och där de skall få stanna. De skall inte mera oroas och inte längre förtryckas av onda människor som tidigare, </v><v n="11">som på den tid då jag insatte domare över mitt folk Israel. Ja, du skall få leva i fred för alla dina fiender. Nu kungör Herren att han skall bygga dig ett hus, ett kungahus. </v><v n="12">Och då dina dagar är till ända och du vilar hos dina fäder skall jag låta en ättling till dig, en som du själv har avlat, efterträda dig, och jag skall trygga hans kungavälde. </v><v n="13">Han skall bygga ett hus åt mitt namn, och jag skall befästa hans kungatron för all framtid. </v><v n="14">Jag skall vara hans fader och han skall vara min son. När han felar skall jag visa honom till rätta med sträng hand, som när människorna agar sina barn. </v><v n="15">Men min nåd skall inte vika från honom, så som jag lät den vika från Saul, som jag tvingade att vika för dig. </v><v n="16">Ditt hus och ditt kungavälde skall bestå inför mig i all framtid, och din tron skall aldrig vackla.«</v><v n="17">Natan framförde till David allt detta som Herren hade sagt och uppenbarat. </v><v n="18">Då trädde kung David inför Herren och satte sig ner. Han sade: »Vem är då jag, Herre, min Gud, och vad är min släkt, eftersom du har låtit mig nå så högt? </v><v n="19">Ändå har du inte låtit detta vara nog, Herre, min Gud, utan du talar nu också om min ätt i en fjärran framtid. [---] </v><v n="20">Vad skall jag mera säga till dig? Du känner din tjänare, Herre, min Gud. </v><v n="21">Enligt ditt löfte och din vilja har du gjort allt detta underbara och låtit din tjänare få veta det. </v><v n="22">Stor är du, Herre Gud, du är utan like. Det finns ingen annan Gud än du — därom vittnar allt vi hört. </v><v n="23">Och det finns inget folk på jorden som kan jämföras med ditt folk Israel, ett folk som Gud själv har lett och räddat åt sig som sitt eget för att göra sitt namn känt och utföra stora och förunderliga gärningar för dess skull, ett folk som du har räddat ur Egypten för att sedan driva undan folken och gudarna i dess väg. </v><v n="24">Du har för all framtid utsett Israel till ditt eget folk, och du, Herre, har blivit deras Gud.
</v><v n="25">Herre Gud, håll alltid det ord vid makt som du har uttalat om mig och min ätt, och uppfyll vad du har lovat. </v><v n="26">Då skall ditt namn alltid äras och man skall säga: Herren Sebaot är Gud över Israel. Och din tjänare Davids ätt skall bestå inför dig. </v><v n="27">Herre Sebaot, Israels Gud, du har själv uppenbarat för mig att du skall bygga mig ett hus, ett kungahus. Därför har din tjänare dristat sig att be denna bön. </v><v n="28">Du, Herre, min Gud, är Gud, dina ord skall visa sig sanna, och nu har du gett mig detta stora löfte. </v><v n="29">Jag ber dig, välsigna min ätt så att den alltid får bestå inför dig, så som du själv har sagt, Herre, min Gud. Låt din välsignelse alltid vila över din tjänares hus.«
</v></c><c n="8">
<v n="1">En tid därefter slog David filisteerna och underkuvade dem och tog Meteg Haamma ifrån dem. </v><v n="2">Också moabiterna besegrade han; han lät dem lägga sig på marken bredvid varandra och mätte sedan med ett rep ut två längder som han lät döda och en längd som fick leva. Så blev moabiterna Davids lydfolk och måste betala skatt till honom. </v><v n="3">Vidare drog David ut för att vidga sitt välde fram till Eufrat, och han besegrade då kungen av Sova, Hadadeser, Rechovs son. </v><v n="4">David tillfångatog 1 700 vagnskämpar och 20 000 fotsoldater och lät skära av senorna på alla vagnshästarna utom hundra. </v><v n="5">Då arameerna i Damaskus kom för att undsätta Hadadeser besegrade David dem och dödade 22 000. </v><v n="6">Därefter satte han fogdar över arameerna i Damaskus; de blev hans lydfolk och måste betala skatt till honom. Herren gav honom seger var han drog fram. </v><v n="7">De gyllene koger som Hadadesers officerare hade burit tog David som byte och förde till Jerusalem. </v><v n="8">Han tog också en stor mängd koppar från Hadadesers städer Tevach och Berotaj.
</v><v n="9">När kung Tou av Hamat fick höra att David hade besegrat Hadadesers här </v><v n="10">sände han sin son Joram för att lyckönska David till segern över Hadadeser; denne hade nämligen fört krig mot Tou. Joram hade med sig kärl av silver, guld och koppar, </v><v n="11">och dem helgade David åt Herren liksom silvret och guldet från alla de underkuvade folken: </v><v n="12">arameer, moabiter, ammoniter, filisteer och amalekiter. Så gjorde han också med en del av bytet från kung Hadadeser av Sova, Rechovs son.
</v><v n="13">David vann stort rykte. När han återvänt efter segern över arameerna slog han edomeerna i Saltdalen, 18 000 man, </v><v n="14">och satte fogdar över edomeerna; hela Edom blev Davids lydland. Herren gav honom seger var han drog fram.
</v><v n="15">David regerade nu över hela Israel, och han sörjde för lag och rätt hos sitt folk. </v><v n="16">Joav, Serujas son, var överbefälhavare, och Joshafat, Achiluds son, var kansler. </v><v n="17">Sadok, Achituvs son, och Achimelek, Evjatars son, var präster, och Seraja var kungens sekreterare. </v><v n="18">Benaja, Jojadas son, förde befälet över kereteerna och peleteerna, och Davids söner tjänstgjorde som präster.
</v></c><c n="9">
<v n="1">En dag frågade David: »Finns det någon kvar av Sauls familj, som jag skulle kunna visa barmhärtighet för Jonatans skull?« </v><v n="2">Hos Saul hade funnits en troman som hette Siva, och han blev kallad till David: »Är du Siva?« frågade kungen. »Ja, herre«, svarade Siva. </v><v n="3">David sade: »Finns det ingen enda kvar av Sauls familj, så att jag kan vara barmhärtig mot honom liksom Gud är barmhärtig?« Siva svarade: »En son till Jonatan lever fortfarande, han som är vanför.« </v><v n="4">David frågade var han fanns, och då berättade Siva att han bodde i Lo Devar hos Makir, Ammiels son. </v><v n="5">Kungen lät hämta honom, </v><v n="6">och så kom Mefivoshet, Jonatans son och Sauls sonson, till David. Han föll ner på sitt ansikte och hälsade underdånigt. »Mefivoshet«, sade David, och han svarade: »Ja, herre.« — </v><v n="7">»Var inte rädd«, sade David, »jag skall visa dig barmhärtighet för din far Jonatans skull. Du skall få tillbaka all mark som har tillhört din farfar Saul, och du skall alltid äta vid mitt bord.« </v><v n="8">Då bugade sig Mefivoshet djupt och sade: »Att du bryr dig om en hund som mig, herre!«
</v><v n="9">Kungen kallade nu på Sauls troman Siva och sade till honom: »Allt som har tillhört Saul och hans familj ger jag härmed åt din herres ättling. </v><v n="10">För hans räkning skall du och dina söner och tjänare bruka jorden och bärga skörden, så att din herres son får sitt uppehälle. Och Mefivoshet skall alltid äta vid mitt bord.« Siva, som hade femton söner och tjugo tjänare, </v><v n="11">lovade att göra allt vad hans herre kungen hade befallt. Mefivoshet åt sedan vid kungens bord som en av kungens söner.
</v><v n="12">Mefivoshet hade en liten son som hette Mika. Alla som hörde till Sivas hushåll var i tjänst hos Mefivoshet, </v><v n="13">men själv bodde han i Jerusalem, eftersom han alltid skulle äta vid kungens bord. Han var skadad i benen och haltade.
</v></c><c n="10">
<v n="1">En tid därefter dog kungen av Ammon och efterträddes av sin son Hanun. </v><v n="2">Då sade David: »Jag vill visa Hanun samma vänskap som hans far Nachash visade mig.« Han skickade därför några av sina män till Hanun för att beklaga faderns bortgång. Men då Davids män kom till Ammon </v><v n="3">sade de ammonitiska furstarna till sin herre Hanun: »Du tror väl inte att det är för att hedra din far som David har skickat sändebud att beklaga sorgen? Nej, säkert är det för att spionera på staden och utforska den, så att han sedan kan förstöra den.« </v><v n="4">Då grep Hanun Davids sändebud och lät raka av dem halva skägget och klippa av halva deras dräkt, upp till baken; sedan fick de gå. </v><v n="5">När David hörde om detta skickade han folk att möta dem, eftersom de hade blivit så grovt skymfade, och lät hälsa: »Stanna i Jeriko och kom inte tillbaka förrän skägget har växt ut på er igen!«
</v><v n="6">Ammoniterna förstod att de hade dragit över sig Davids hat. De sände därför bud och lejde 20 000 fotsoldater från de arameiska rikena Bet-Rechov och Sova, 1 000 man av kungen av Maaka och 12 000 man från Tov. </v><v n="7">När David fick reda på detta sände han ut Joav med hela hären, alla kämparna. </v><v n="8">Ammoniterna ordnade sig till strid vid stadsporten, medan arameerna från Sova och Rechov, från Tov och Maaka stod för sig ute på öppna fältet. </v><v n="9">Då Joav märkte att han hade fiender både framför sig och i ryggen valde han ut de bästa krigarna i Israel och ställde upp dem mot arameerna. </v><v n="10">Resten av hären anförtrodde han åt sin bror Avishaj, som ställde upp dem mot ammoniterna. </v><v n="11">Och Joav sade: »Om arameerna får övertaget skall du undsätta mig, och om ammoniterna får övertaget så kommer jag till din undsättning. </v><v n="12">Fatta mod! Låt oss kämpa tappert för vårt folk och för vår Guds städer. Utgången ligger i Herrens hand.«
</v><v n="13">Joav och hans styrka angrep nu arameerna och jagade dem på flykten. </v><v n="14">När ammoniterna såg att arameerna flydde, flydde de för Avishaj och drog sig in i staden. Joav avbröt fälttåget mot ammoniterna och återvände till Jerusalem.
</v><v n="15">Då arameerna fann sig besegrade av Israel samlade de sina styrkor. </v><v n="16">Hadadeser bådade upp de arameer som bodde på andra sidan Eufrat, och de kom till Helam under ledning av Shovak, Hadadesers överbefälhavare. </v><v n="17">När David fick bud om detta samlade han israeliterna, gick över Jordan och nådde Helam. Arameerna ställde upp sig och öppnade strid med David. </v><v n="18">Men de drevs på flykten, och David kunde tillintetgöra besättningarna på 700 stridsvagnar samt 40 000 ryttare. Deras överbefälhavare Shovak blev också nerhuggen och dog på slagfältet. </v><v n="19">När Hadadesers alla lydkungar insåg att de var besegrade slöt de fred med israeliterna och gav sig under dem. Arameerna vågade sedan aldrig mer undsätta ammoniterna.
</v></c><c n="11">
<v n="1">Vid årsskiftet, den tid då kungar drar i fält, sände David ut Joav med hans män och hela Israel, och de skövlade ammoniternas land och belägrade Rabba. Men David själv stannade i Jerusalem.
</v><v n="2">En dag när David hade stigit upp efter sin middagsvila och gick omkring uppe på taket till sitt palats fick han därifrån se en kvinna som badade. Hon var mycket vacker. </v><v n="3">David förhörde sig om vem hon var och fick veta att det var Batseba, dotter till Eliam och hustru till hettiten Uria. </v><v n="4">Då skickade David några män för att hämta henne, hon kom till honom, och han låg med henne fast hennes reningstid ännu varade. Sedan återvände hon hem. </v><v n="5">Hon blev havande, och hon meddelade David: »Jag väntar barn.«
</v><v n="6">Då sände David order till Joav: »Skicka hit hettiten Uria!« Joav skickade i väg Uria, </v><v n="7">och när han kom frågade David hur det var med Joav och med hären och hur det gick i kriget. </v><v n="8">Sedan sade David: »Gå nu hem och tvätta dammet av fötterna!« Då Uria lämnade palatset lät kungen skicka en gåva efter honom. </v><v n="9">Men Uria gick inte hem utan lade sig att sova vid ingången till palatset bland kungens tjänare. </v><v n="10">När David fick reda på att han inte hade gått hem frågade han honom: »Du har ju varit borta länge, varför går du inte hem?« </v><v n="11">Uria svarade: »Arken och Israel och Juda är i fält. Min herre Joav och kungens män har sitt läger ute i det fria. Skulle då jag gå hem och äta och dricka och ligga med min hustru? Nej, så sant du lever, aldrig att jag skulle göra så!« </v><v n="12">Då sade David till honom: »Stanna här i dag, så kan du gå i morgon.« Och Uria stannade i Jerusalem den dagen. Dagen därpå </v><v n="13">bjöd David honom till sitt bord och åt med honom och drack honom full. På kvällen gick Uria och lade sig bland kungens tjänare; hem gick han inte.
</v><v n="14">Nästa morgon skrev David ett brev till Joav och sände det med Uria. </v><v n="15">Han skrev: »Ställ Uria i första ledet, där striden är hetast, och dra er sedan undan från honom, så att han blir träffad och stupar.« </v><v n="16">Joav, som belägrade Rabba, ställde Uria på en plats där han visste att motståndarna var starka. </v><v n="17">Stadens försvarare gjorde ett utfall och angrep Joav, och flera i Davids här stupade. Också hettiten Uria dog. </v><v n="18">Joav skickade rapport till David om stridens förlopp </v><v n="19">och sade till kuriren: »När du har redogjort för striden </v><v n="20">kan det hända att kungen är uppbragt och frågar: Varför gick ni så nära staden och sökte strid? Förstod ni inte att de skulle skjuta uppifrån murkrönet? </v><v n="21">Vem var det som dödade Avimelek, Jerubbeshets son, om inte en kvinna som kastade ner en kvarnsten på honom från muren i Teves, så att han dog? Varför gick ni så nära muren? — Då skall du säga: Också din tjänare hettiten Uria är död.«
</v><v n="22">Kuriren gav sig i väg, och när han kom till David framförde han Joavs budskap. </v><v n="23">»De var starkare än vi«, berättade han, »och de gjorde ett utfall mot oss, men vi drev dem tillbaka till stadsporten. </v><v n="24">Då sköt bågskyttarna på oss uppe från murkrönet, och flera av dina soldater stupade. Också din tjänare hettiten Uria är död.« </v><v n="25">David sade åt kuriren att han skulle hälsa Joav att inte ta illa vid sig av det som hänt. »Än den ene, än den andre blir svärdets byte. Joav skall fullfölja belägringen av staden och jämna den med marken. Säg åt honom att vara vid gott mod.«
</v><v n="26">När Urias hustru fick veta att Uria var död höll hon dödsklagan över sin man. </v><v n="27">Efter sorgetidens slut tog David henne hem till sig. Hon blev hans hustru, och hon födde honom en son. Men det som David hade gjort misshagade Herren.
</v></c><c n="12">
<v n="1">Herren sände Natan till David, och han gick till honom och sade: »Två män bodde i samma stad, den ene rik och den andre fattig. </v><v n="2">Den rike ägde får och kor i överflöd, </v><v n="3">den fattige ägde ingenting utom ett enda litet lamm, som han hade köpt och fött upp. Det fick växa upp hos honom och hans barn. Det åt av hans bröd och drack ur hans bägare och låg i hans famn. Det var som en dotter för honom. </v><v n="4">En dag fick den rike en gäst, men han ville inte ta något av sina egna djur för att laga till det åt sin gäst utan tog den fattiges lamm och anrättade det.«
</v><v n="5">David blev ursinnig och sade till Natan: »Så sant Herren lever: den mannen har förtjänat döden. </v><v n="6">Och lammet skall han ersätta sju gånger om, för att han handlade som han gjorde och var så obarmhärtig.« — </v><v n="7">»Du är den mannen«, sade Natan. »Så säger Herren, Israels Gud: Jag smorde dig till kung över Israel och räddade dig undan Saul. </v><v n="8">Jag gav dig din herres kungadöme och lade din herres hustrur i dina armar; Israel och Juda gav jag åt dig. Och om inte detta hade varit nog skulle jag ha gett dig mer därtill. </v><v n="9">Varför har du då visat förakt för Herren och gjort det som misshagar honom? Hettiten Uria har du dräpt med svärd. Hans hustru har du tagit, och honom själv har du dödat med ammoniternas svärd. </v><v n="10">Nu skall svärdet i all framtid hemsöka din ätt, därför att du föraktade mig och tog hettiten Urias hustru. </v><v n="11">Så säger Herren: Jag skall låta olyckan komma över dig från din egen familj. Inför dina ögon skall jag ta dina hustrur och ge dem åt en annan, och han skall ligga med dem mitt på ljusa dagen. </v><v n="12">Vad du har gjort i lönndom, det skall jag låta ske inför hela Israel i fullt dagsljus.« </v><v n="13">David sade: »Jag har syndat mot Herren.« Natan svarade: »Herren förlåter dig din synd, du skall icke dö. </v><v n="14">Men eftersom du trotsade Herren skall den son som har fötts åt dig dö.« </v><v n="15">Sedan gick Natan hem. Herren lät en svår sjukdom drabba den son som Urias hustru hade fött åt David. </v><v n="16">David bad till Gud för barnet och höll sträng fasta, och när han kom hem för att sova lade han sig på golvet. </v><v n="17">Hovets äldste försökte få honom att stiga upp från golvet, men han vägrade och ville inte heller äta tillsammans med dem. </v><v n="18">På sjunde dagen dog pojken, men hovfolket vågade inte tala om det för honom. De tänkte: »Om han inte ville lyssna till oss medan pojken ännu var vid liv, hur skall vi då våga tala om att han är död? Han kan göra något förfärligt.« </v><v n="19">När David märkte att de viskade med varandra förstod han vad som hade hänt och frågade dem: »Är pojken död?« De svarade: »Ja, han är död.«
</v><v n="20">Då steg David upp från golvet, badade, smorde in sig med olja och bytte kläder. Sedan gick han in i Herrens hus och föll ner och tillbad. När han kom tillbaka hem begärde han fram mat och åt. </v><v n="21">Hans män frågade honom varför han betedde sig så: »Medan pojken ännu levde fastade du och grät. Men nu när han är död stiger du upp och äter!« </v><v n="22">David svarade: »Så länge pojken ännu var vid liv fastade jag och grät, för jag sade mig: Vem vet, kanske Herren har förbarmande med mig och låter pojken leva. </v><v n="23">Men nu när han är död, varför skulle jag fasta då? Jag kan ju ändå inte få honom tillbaka. En gång går jag till honom, men han kommer aldrig åter till mig.«
</v><v n="24">David tröstade sin hustru Batseba, han gick till henne och låg med henne. Hon födde en son, och han gav honom namnet Salomo. Herren älskade honom </v><v n="25">och sände ett budskap med profeten Natan, och denne gav pojken för Herrens skull namnet Jedidjah, Herrens älskade.</v><v n="26">Joav angrep Rabba i Ammon och intog kungastaden. </v><v n="27">»Jag har anfallit Rabba och tagit vattenstaden«, rapporterade han till David. </v><v n="28">»Samla nu den övriga hären och belägra staden och intag den, så att det inte blir jag som gör det och mitt namn som förknippas med den.« </v><v n="29">Då samlade David hela hären och tågade mot Rabba. Han angrep staden och intog den.
</v><v n="30">David tog kronan från huvudet på Milkom. Den var av guld och ädla stenar och vägde över 30 kilo. Den sattes nu på Davids huvud. Han förde bort ett ofantligt byte från staden </v><v n="31">och tvingade ut invånarna att arbeta med sågar, järnhackor och järnyxor, och somliga satte han att slå tegel. På samma sätt behandlade han alla ammonitiska städer. Sedan återvände han med hären till Jerusalem.
</v></c><c n="13">
<v n="1">En tid senare hände följande. Davids son Absalom hade en vacker syster som hette Tamar, och Amnon, en annan av Davids söner, blev förälskad i henne. </v><v n="2">Han sörjde sig sjuk för sin syster Tamars skull: hon var oskuld, och han såg ingen möjlighet att komma henne nära. </v><v n="3">Amnon hade en vän som hette Jonadav, en klok man, son till Davids bror Shima. </v><v n="4">Han frågade Amnon: »Varför är du så nedslagen dag efter dag, min prins? Tala om det för mig!« Amnon svarade: »Jag älskar Tamar, min bror Absaloms syster.« </v><v n="5">Då sade Jonadav: »Lägg dig till sängs och spela sjuk. När så din far kommer och besöker dig skall du be honom att din syster Tamar får komma med mat och tillreda den medan du ser på och själv ge dig den.«
</v><v n="6">Så lade sig Amnon till sängs och låtsades vara sjuk. Kungen kom och besökte honom, och Amnon sade: »Låt min syster Tamar komma hit och baka ett par bröd åt mig medan jag ser på, och låt henne sedan själv ge mig dem.« </v><v n="7">David skickade bud hem till Tamar att hon skulle gå till sin bror Amnon och göra i ordning mat åt den sjuke. </v><v n="8">Tamar gick till sin bror Amnons hus, där han låg till sängs. Hon tog deg och knådade den och formade brödkakor medan Amnon såg på, och så gräddade hon dem. </v><v n="9">Men när hon tog brödspaden och lade upp dem ville han inte äta. »Gå ut härifrån allihop«, befallde han. När alla hade gått </v><v n="10">sade han till Tamar: »Bär in bröden i sovkammaren och ge mig dem.« Tamar tog då brödkakorna som hon hade bakat och bar in dem i kammaren till sin bror. </v><v n="11">Men just som hon räckte honom bröden grep han tag i henne och sade: »Kom, syster, ligg med mig!« — </v><v n="12">»Nej, nej, min bror!« ropade hon. »Skända mig inte! Sådant får inte ske i Israel, gör inte något så vettlöst! </v><v n="13">Vart skulle jag ta vägen med min skam? Och du skulle räknas som en niding i hela Israel. Tala med kungen i stället, han går säkert med på att du får mig.« </v><v n="14">Men Amnon ville inte lyssna på henne utan övermannade henne och tog henne med våld.
</v><v n="15">Efteråt greps Amnon av en häftig motvilja mot Tamar: hans avsky för henne var starkare än den kärlek han förut hade känt. »Upp med dig och försvinn härifrån«, sade han. </v><v n="16">Hon svarade: »Nej, min bror, om du jagar bort mig gör du något ännu värre än du redan har gjort.« Men han ville inte lyssna på henne </v><v n="17">utan kallade på sin tjänare och sade till honom: »Kasta ut den här kvinnan, så att jag blir av med henne. Och regla dörren efter henne.«
</v><v n="18">Tamar bar en fotsid dräkt, som de ogifta kungadöttrarna brukade. Tjänaren förde alltså ut henne och reglade dörren efter henne. </v><v n="19">Och hon strödde jord på huvudet, rev sönder sin fotsida dräkt, lade händerna på huvudet och gick där högljutt klagande. </v><v n="20">Då sade hennes bror Absalom: »Har Amnon varit tillsammans med dig, syster? Han är ju din bror, så tig om detta och lägg det inte på sinnet.« Så bodde Tamar ensam och övergiven hos sin bror Absalom.
</v><v n="21">När kung David hörde vad som hade hänt blev han mycket upprörd, men han var alltför fäst vid Amnon, sin förstfödde, för att vilja gå hårt fram mot honom. </v><v n="22">Men Absalom sade inte ett enda ord till Amnon; han hatade Amnon för att han hade våldfört sig på hans syster Tamar.</v><v n="23">Två år senare hade Absalom fårklippningsfest i Baal Hasor, nära Efraim, och då bjöd han in alla kungasönerna. </v><v n="24">Absalom gick till kungen och sade: »Herre, jag skall ha fårklippning. Konungen och hans folk är välkomna till din tjänare.« — </v><v n="25">»Nej, min son, vi skall inte komma allesammans och bli till besvär för dig«, svarade kungen. Och fastän Absalom försökte övertala honom ville David inte komma utan sade farväl till honom. </v><v n="26">Då sade Absalom: »Om inte du vill, så låt åtminstone min bror Amnon komma.« — »Nej, varför det?« sade kungen, </v><v n="27">men Absalom övertalade honom, och han fick ta med sig Amnon och alla de andra kungasönerna.
Absalom ställde till med en fest värdig en konung. </v><v n="28">Han befallde sina tjänare: »Var beredda när vinet har gjort Amnon upprymd och jag säger: Hugg ner honom! Då skall ni döda honom. Ni har ingenting att frukta, det är jag som ger befallningen. Visa nu ert mod!« </v><v n="29">Tjänarna gjorde med Amnon som Absalom hade befallt. Då rusade alla kungasönerna upp och flydde på sina mulåsnor.
</v><v n="30">Medan de ännu var på väg nåddes David av ryktet att Absalom hade slagit ihjäl alla kungasönerna, att inte en enda hade överlevt. </v><v n="31">Kungen steg upp och rev sönder sina kläder. Sedan kastade han sig till marken; omkring honom stod alla hans män med kläderna sönderrivna. </v><v n="32">Då tog Jonadav till orda, sonen till Davids bror Shima: »Tro inte, herre, att de dödade alla kungasönerna. Nej, Amnon ensam är död. Detta har Absalom planerat alltsedan Amnon skändade hans syster Tamar. </v><v n="33">Så fäst dig inte vid ryktet att alla dina söner är döda, herre. Amnon ensam är död.«
</v><v n="34">Men Absalom flydde.
Vaktposten fick nu syn på en stor skara som kom nerför berget på vägen från Horonajim. Han rapporterade för kungen: »Det kommer folk utför bergssluttningen bortifrån Horonajim.« </v><v n="35">Då sade Jonadav till kungen: »Där kommer dina söner. Det var som jag sade!« </v><v n="36">I nästa ögonblick kom kungasönerna; de började gråta högt, och även kungen själv och hans män grät häftigt.
</v><v n="37">Absalom flydde och kom till Talmaj, Ammichurs son, kungen av Geshur. Men David sörjde sin son dag och natt.</v><v n="38">Absalom hade alltså flytt till Geshur, och där stannade han i tre år. </v><v n="39">Kung David hade börjat se fram emot en försoning med Absalom; han hade nu kommit över sorgen efter Amnon.
</v></c><c n="14">
<v n="1">Joav, Serujas son, märkte hur kungen längtade efter Absalom. </v><v n="2">Därför skickade han efter en klok kvinna från Tekoa och sade till henne: »Du skall anlägga sorg. Ta på dig sorgkläder och låt bli att smörja in dig. Det skall se ut som om du hade sörjt en bortgången en lång tid. </v><v n="3">Sedan skall du gå till kungen och säga så här« — och Joav lade nu orden i munnen på henne.
</v><v n="4">Kvinnan från Tekoa kom så inför kungen, föll ner och hälsade underdånigt med ansiktet mot marken. »Hjälp mig, konung«, sade hon. </v><v n="5">»Vad vill du?« sade kungen. Hon svarade: »Ack, herre, jag är änka. När min man dog </v><v n="6">hade jag, din tjänarinna, två söner, men en dag kom de ihop sig ute på fälten, och det fanns ingen som kunde gå emellan, utan den ene slog den andre så att han dog. </v><v n="7">Och nu är hela släkten över mig och säger: ’Lämna ut brodermördaren, så att vi får döda honom för att han tog livet av sin bror. Så blir vi av med arvingen.’ De vill släcka den sista gnistan av hopp för mig och beröva min make namn och efterkommande på jorden.«
</v><v n="8">Kungen sade till kvinnan: »Gå hem, jag skall ta mig an din sak.« </v><v n="9">Kvinnan från Tekoa sade: »Herre konung, skulden för detta skall vila på mig och min familj, du och din tron skall vara utan skuld.« </v><v n="10">Kungen svarade: »Skicka hit den som ansätter dig, så skall han inte ofreda dig mer.« — </v><v n="11">»Konung, svär då vid Herren, din Gud, att blodshämnaren inte skall få fortsätta dödandet och ta livet av min son«, sade kvinnan. Och han sade: »Så sant Herren lever, inte ett hår skall krökas på din sons huvud.« </v><v n="12">Då sade kvinnan: »Får din tjänarinna säga ännu ett ord till sin herre konungen?« — »Tala du«, sade han, </v><v n="13">och kvinnan sade: »Hur kunde du få i ditt sinne att handla på detta sätt mot Guds folk? Genom det utslag du nu har fällt har du ju dömt dig själv, konung, när du inte låter din förskjutne son återvända. </v><v n="14">Alla skall vi dö. Vi är som vatten som spills ut på marken och inte kan samlas upp igen. Men det är inte Guds vilja och avsikt att den förskjutne skall vara förskjuten från honom för alltid. </v><v n="15">Jag har kommit för att framlägga detta för min herre konungen, därför att folket har skrämt mig. Jag tänkte att om jag bara fick tala med kungen skulle han kanske göra sin tjänarinna till viljes. </v><v n="16">Ja, jag hoppades att kungen skulle lyssna till mig och rädda mig undan den som ville rycka bort både mig och min son från Guds land. </v><v n="17">Kungens ord skall skänka lugn, tänkte jag, min herre och konung är som Guds ängel och kan urskilja vad som är rätt och vad som är fel. Må Herren, din Gud, vara med dig.« </v><v n="18">Kungen sade då till henne: »Jag har en fråga till dig, svara mig nu uppriktigt.« Kvinnan sade: »Tala, min herre och konung«, </v><v n="19">och han frågade: »Har Joav sin hand med i detta?« Hon svarade: »Så sant du lever, min herre och konung, när du talar kan ingen slingra sig undan: din tjänare Joav har skickat mig och själv lagt orden i min mun. </v><v n="20">Han gjorde så för att du inte skulle ana oråd. Men du, herre, är vis som Guds ängel och förstår allt som sker på jorden.«
</v><v n="21">Kungen sade nu till Joav: »Jag gör som du vill. Du skall hämta tillbaka min Absalom.« </v><v n="22">Då föll Joav ner med ansiktet mot marken och tackade kungen. »Nu vet jag att jag har din gunst, herre konung«, sade han, »eftersom du uppfyller min önskan.« </v><v n="23">Så gav sig Joav i väg till Geshur och förde hem Absalom till Jerusalem. </v><v n="24">Men kungen sade: »Han skall gå hem till sig och får inte komma inför mina ögon.« Och Absalom gick tillbaka hem och visade sig inte inför kungen.
</v><v n="25">I hela Israel fanns ingen som var så beundrad för sitt utseende som Absalom: han var fulländad från huvud till fot. </v><v n="26">När han klippte håret — och det gjorde han en gång varje år, han klippte det för att det blev för tungt — då brukade han väga det, och det vägde tre kilo. </v><v n="27">Absalom fick tre söner och en dotter, som hette Tamar och var mycket vacker.</v><v n="28">När Absalom hade bott i Jerusalem i två år utan att bli mottagen av kungen </v><v n="29">kallade han till sig Joav för att be honom gå till kungen. Men Joav ville inte komma. Han kallade åter på honom, men Joav ville inte heller nu. </v><v n="30">Då sade Absalom till sitt folk: »Ni ser Joavs åker där borta intill min egen, den som han odlar korn på. Gå och sätt eld på den.« Och de satte eld på åkern. Joavs tjänstefolk kom med sönderrivna kläder och berättade för honom vad Absaloms folk hade gjort. </v><v n="31">Då sökte Joav upp Absalom och frågade honom: »Varför har dina tjänare satt eld på min åker?« </v><v n="32">Absalom svarade: »Jag har ju kallat på dig för att be dig gå till kungen och fråga varför jag skulle komma hem från Geshur. Det hade varit bättre om jag hade stannat där. — Nu måste jag få komma inför kungen! Har jag gjort något brottsligt så får han döda mig.« </v><v n="33">Då gick Joav till kungen och berättade vad Absalom hade sagt. Kungen kallade till sig Absalom, som kom och hälsade underdånigt med ansiktet mot marken. Och kungen kysste honom.
</v></c><c n="15">
<v n="1">En tid därefter skaffade sig Absalom vagn och hästar, och han höll sig med en eskort på femtio man. </v><v n="2">Tidigt om morgnarna brukade han ställa sig vid vägen till stadsporten. Så snart det kom någon som hade en rättssak att framlägga för kungen ropade Absalom honom till sig och frågade från vilken stad han kom. När mannen svarade att han hörde till den eller den stammen i Israel </v><v n="3">sade Absalom: »Du har rätten på din sida, men hos kungen lär du inte få gehör. </v><v n="4">Om ändå jag vore domare i landet! Då hade var och en som var inblandad i en tvist kunnat komma till mig, så skulle jag ha skaffat honom rätt.« </v><v n="5">Och så snart någon kom och ville falla ner för hans fötter, räckte Absalom fram handen, drog honom till sig och kysste honom. </v><v n="6">Så uppträdde han mot alla i Israel som sökte kungen i något rättsärende, och på det sättet förledde han israeliterna.
</v><v n="7">När fyra år hade gått sade Absalom till kungen: »Låt mig få gå till Hebron för att infria ett löfte till Herren. </v><v n="8">När jag bodde i Geshur i Aram lovade jag Herren ett offer, om han lät mig komma tillbaka till Jerusalem.« — </v><v n="9">»Gå du«, sade kungen, och så begav sig Absalom till Hebron. </v><v n="10">Samtidigt skickade han i hemlighet budbärare till alla Israels stammar och lät hälsa att när de hörde hornsignaler skulle de ropa: »Absalom har blivit konung i Hebron!« </v><v n="11">Absalom hade inbjudit 200 män från Jerusalem, som gjorde honom sällskap. De var i god tro och följde med utan att ana vad som var på färde. </v><v n="12">Vid offerfesten skickade han också bud efter Davids rådgivare Achitofel från Gilo, som befann sig i sin hemstad. Så växte sammansvärjningen i styrka, och Absaloms anhängare blev fler och fler.</v><v n="13">Av en budbärare fick David veta att israeliterna hade slutit upp bakom Absalom. </v><v n="14">Kungen sade då till dem som omgav honom i Jerusalem: »Låt oss fly, det är enda räddningen undan Absalom. Skynda er, annars hinner han hit och störtar oss i fördärvet och låter svärdet härja i staden.« </v><v n="15">De svarade honom: »Besluta vad du vill, herre konung, vi är dina lydiga tjänare.« </v><v n="16">Kungen gav sig då i väg med hela sin familj men lämnade tio bihustrur att se till palatset. </v><v n="17">Han bröt alltså upp med sitt folk men stannade vid det bortersta huset. </v><v n="18">Alla hans ämbetsmän passerade förbi honom, liksom alla kereteerna och peleteerna och de 600 från Gat som följt David därifrån. </v><v n="19">Då frågade kungen Ittaj från Gat varför han också gick med. »Vänd om och håll dig till kungen. Du är ju utlänning och har lämnat ditt eget land. </v><v n="20">Nyss kom du hit, skall du då redan behöva flacka omkring med oss? Jag vet ju inte vart jag är på väg. Nej, vänd om och ta med dig dina landsmän. Må Herren vara god och trofast mot dig.« </v><v n="21">Men Ittaj svarade: »Så sant Herren lever och du själv lever, min herre och konung — där du är, där vill också jag vara, i liv och död.« </v><v n="22">Då lät David honom följa med, och Ittaj från Gat anslöt sig med alla sina män och de kvinnor och barn han hade i sitt följe. </v><v n="23">Överallt hördes högljudd klagan.
Kungen gick över Kidronbäcken, och folket tågade förbi honom över Olivberget och ut mot öknen. </v><v n="24">Nu kom också Sadok med alla leviterna, som bar Guds förbundsark. De satte ner arken och lät den stå tills allt folket hade dragit ut från staden. Även Evjatar kom dit. </v><v n="25">Kungen befallde Sadok: »För Guds ark tillbaka till staden! Om Herren är mig nådig får jag komma tillbaka och återse honom och hans boning. </v><v n="26">Men om han förkastar mig får han göra med mig vad han behagar.« </v><v n="27">Och kungen sade till prästen Sadok: »Hör på! Du skall i lugn och ro gå tillbaka till staden. Din son Achimaas och Evjatars son Jonatan, era båda söner, skall följa med er. </v><v n="28">Själv stannar jag kvar vid flodövergångarna i öknen tills jag får ett meddelande från er.«
</v><v n="29">Sadok och Evjatar förde tillbaka Guds ark till Jerusalem och stannade där. </v><v n="30">Under tiden gick David gråtande uppför Olivberget, barfota och med huvudet övertäckt. Alla som var med honom höljde också de sina huvuden och grät där de gick.</v><v n="31">När David fick reda på att Achitofel var en av de sammansvurna kring Absalom bad han: »Herre, låt Achitofels råd framstå som dårskap.« </v><v n="32">Uppe på krönet av berget, där man tillber Gud, kom Hushaj från Erek emot David med kläderna sönderrivna och med jord på huvudet. </v><v n="33">David sade: »Om du följer med mig blir du bara till besvär. </v><v n="34">Vänd i stället tillbaka till staden och erbjud Absalom dina tjänster. Säg: Liksom jag förr tjänade din far, så vill jag nu tjäna dig, herre konung. — Då kan du hjälpa mig genom att omintetgöra Achitofels råd. </v><v n="35">Prästerna Sadok och Evjatar har du ju i din närhet; rapportera till dem så fort du hör något från kungens palats. </v><v n="36">De har sina söner hos sig, Sadok har Achimaas och Evjatar har Jonatan; genom dem kan ni underrätta mig om allt vad ni får reda på.« </v><v n="37">Hushaj, Davids vän, återvände alltså till Jerusalem, och Absalom drog in i staden.
</v></c><c n="16">
<v n="1">När David hade nått ett stycke bortom bergskrönet kom Siva emot honom, Mefivoshets tjänare. Han hade med sig ett par åsnor lastade med 200 brödkakor, 100 kakor russin, en säck frukt och en lägel vin. </v><v n="2">»Vad skall du göra med allt detta?« frågade kungen, och Siva svarade: »Åsnorna är för kungens familj att rida på, brödet och frukten för manskapet att äta och vinet för dem som blir utmattade i öknen.« </v><v n="3">Kungen frågade: »Och var finns din herre Sauls son?« — »Han är kvar i Jerusalem«, svarade Siva. »Han tänkte att israeliterna nu skulle ge honom tillbaka hans fars kungadöme.« </v><v n="4">Då sade kungen till Siva: »Allt som tillhör Mefivoshet skall nu vara ditt.« Siva sade: »Jag bugar mig underdånigt. Låt mig alltid få röna din välvilja, herre konung!«
</v><v n="5">När kung David hade nått Bachurim kom det fram en man av Sauls släkt, Shimi, Geras son. Han for ut i förbannelser </v><v n="6">och kastade sten på David och hans närmaste män, fast David på alla håll var omgiven av både manskapet och sin livvakt. </v><v n="7">Och Shimi skymfade David och ropade: »Ge dig av, din blodfläckade niding! </v><v n="8">Nu tar Herren hämnd för allt blod av Sauls ätt som du spillde när du gjorde dig till kung i hans ställe. Herren har gett kungaväldet åt din son Absalom. Det är dina blodsdåd som har störtat dig i olycka.« </v><v n="9">Då sade Avishaj, Serujas son, till kungen: »Skall den där hunden få stå där och förbanna dig, herre? Jag går bort och hugger huvudet av honom.« </v><v n="10">Men kungen svarade: »Vad har ni Serujasöner med det här att göra? Låt honom förbanna — han gör det på Herrens befallning, vem kan då klandra honom?« </v><v n="11">Och David sade till Avishaj och sina män: »Om min son, mitt eget kött och blod, står mig efter livet, vad kan man då inte vänta av en från Benjamins stam? Låt honom vara och låt honom förbanna mig, när nu Herren har befallt honom att göra det. </v><v n="12">Kanske skall Herren ha förbarmande med mig i mitt elände och vända hans förbannelser i dag till något gott.« </v><v n="13">Så fortsatte David och hans män vägen fram, medan Shimi gick jämsides med honom längs bergskammen. Hela tiden skrek han förbannelser och kastade stenar och jord mot honom. </v><v n="14">Till sist kom kungen med hela sitt följe fram till Ajefim, där de vilade ut.</v><v n="15">Under tiden hade Absalom och israeliterna tågat in i Jerusalem, och Achitofel var med. </v><v n="16">När Davids vän Hushaj från Erek kom till Absalom hälsade han honom: »Leve konungen! Leve konungen!« </v><v n="17">Absalom sade: »Är detta den trohet du visar din vän? Varför har du inte följt med honom?« </v><v n="18">Hushaj svarade: »Nej, den som Herren och folket och alla Israels män har utvalt, honom vill jag tillhöra och hos honom vill jag stanna. </v><v n="19">Och dessutom: vem skulle jag tjäna om inte sonen? Som jag har tjänat din far, så vill jag nu tjäna dig.«
</v><v n="20">När Absalom frågade Achitofel till råds om vad han skulle göra </v><v n="21">fick han detta svar: »Du skall ligga med din fars bihustrur, som han lämnat kvar för att se till palatset. Så blir det känt i hela Israel att du har gjort dig förhatlig för din far, och det kommer att stärka modet på dina anhängare.« </v><v n="22">Då slog man upp ett tält åt Absalom på taket, och i hela Israels åsyn gick han in där och låg med sin fars bihustrur.
</v><v n="23">På den tiden gällde ett råd av Achitofel lika mycket som ett ord från Gud. Så högt värderades alla hans råd både av David och av Absalom.
</v></c><c n="17">
<v n="1">Achitofel sade till Absalom: »Låt mig ta ut 12 000 man och sätta efter David nu i natt </v><v n="2">och överrumpla honom medan han är trött och modlös. Jag skall jaga skräck i honom, och när allt hans folk har flytt dödar jag honom, bara honom. </v><v n="3">Sedan ser jag till att folket söker sig till dig som bruden till sin brudgum. Det är ju bara en enda som du är ute efter att döda, alla de andra kan du lämna i fred.« </v><v n="4">Både Absalom och de äldste i Israel gillade förslaget, </v><v n="5">men Absalom tillkallade dessutom Hushaj från Erek för att höra hans mening.
</v><v n="6">Hushaj kom och Absalom berättade vad Achitofel hade föreslagit. »Skall vi göra som han säger?« frågade han. »Om inte, vad tillråder du?« </v><v n="7">Då sade Hushaj: »Det var inte något bra råd Achitofel gav den här gången. </v><v n="8">Du känner själv din far och hans män och vet att de är tappra kämpar och uppretade som en björnhona i vildmarken som förlorat sina ungar. Din far är en erfaren krigare, han övernattar inte bland sina män; </v><v n="9">säkert har han nu gömt sig i en håla eller på något annat ställe. Redan vid första anfallet skulle ryktet spridas att Absaloms folk lidit nederlag. </v><v n="10">Och då skulle också den tappraste, den som har ett lejons mod, darra av rädsla. Hela Israel vet ju att din far är en hjälte med modiga män omkring sig. </v><v n="11">Mitt råd är detta: samla alla israeliter från Dan till Beer Sheva, en skara talrik som havets sand, och gå sedan själv mitt ibland dem. </v><v n="12">Som daggen faller på marken, så skall vi komma över honom var han än finns och skona varken honom eller någon av hans män. </v><v n="13">Om han tar sin tillflykt till en stad skall israeliterna slå ett rep runt den staden och dra ner den i ravinen, så att inte en sten blir kvar.« </v><v n="14">Absalom och alla israeliterna förklarade att det råd som Hushaj från Erek gett var bättre än Achitofels, ty Herren hade beslutat att omintetgöra Achitofels kloka råd och störta Absalom i fördärvet.</v><v n="15">Hushaj berättade för prästerna Sadok och Evjatar vilket råd Achitofel hade gett Absalom och Israels äldste och vilket råd han själv hade gett. </v><v n="16">Han uppmanade dem att genast meddela David: »Dröj inte över natten vid flodövergångarna i öknen utan gå över till den andra sidan. Annars är det ute med dig och hela din här.«
</v><v n="17">Jonatan och Achimaas höll till vid Rogelkällan, och en tjänsteflicka brukade gå dit med upplysningar som de sedan förde vidare till kung David. De ville inte röja sig genom att gå in i staden. </v><v n="18">Men en pojke fick syn på dem och talade om det för Absalom. Då gav de sig hastigt i väg till Bachurim, till en man där som hade ett hus med en brunn på gården. I den steg de ner. </v><v n="19">Hustrun tog en matta och bredde över brunnen och strödde säd på den så att ingen kunde märka något. </v><v n="20">Absaloms folk kom dit och gick in till kvinnan. »Var är Achimaas och Jonatan?« frågade de, och hon svarade: »De fortsatte förbi dammen.« Männen letade men hittade dem inte utan vände tillbaka till Jerusalem. </v><v n="21">När de hade gått klättrade Achimaas och Jonatan upp ur brunnen och rapporterade för kung David. »Bryt upp och gå genast över floden«, sade de och berättade för honom om Achitofels råd. </v><v n="22">David och hans folk bröt då upp, och i gryningen hade de alla, varenda man, gått över Jordan.
</v><v n="23">Då Achitofel såg att man inte följde hans råd sadlade han sin åsna och återvände till sin hemstad. Efter att ha ordnat för sin familj hängde han sig. Så dog han och begravdes i sin fars grav.
</v><v n="24">David hade nått fram till Machanajim då Absalom och israeliterna gick över Jordan. </v><v n="25">Till överbefälhavare i stället för Joav hade Absalom satt Amasa; han var son till en ismaelit vid namn Jitra, som hade fått honom med Avigajil, dotter till Jishaj och syster till Joavs mor Seruja. </v><v n="26">Israeliterna och Absalom slog läger i Gilead.
</v><v n="27">När David kom till Machanajim möttes han av Shovi, Nachashs son från ammoniternas Rabba, av Makir, Ammiels son från Lo Devar, och av Barsillaj från Rogelim i Gilead. </v><v n="28">De hade fört dit sängar, skålar och lerkärl, vete och korn, mjöl och rostad säd, bönor och linser, </v><v n="29">honung och tjockmjölk, fårkött och ost. Allt detta lämnade de åt David och hans folk att äta, eftersom de förstod att männen hade blivit hungriga, trötta och törstiga i öknen.
</v></c><c n="18">
<v n="1">David mönstrade de trupper han hade med sig och utsåg officerare och underofficerare. </v><v n="2">Sedan delade han hären i tre avdelningar, en under Joav, en under Avishaj, son till Seruja och bror till Joav, och en under Ittaj från Gat. »Själv drar jag också ut tillsammans med er«, förklarade kungen, </v><v n="3">men folket sade: »Nej, du får inte gå ut i striden. Om vi flyr är det ingen som bryr sig om det, och om så hälften av oss dör frågar ingen efter det, men du är värd lika mycket som tio tusen av oss. Det är bättre om du är beredd att komma till vår undsättning härifrån staden.« — </v><v n="4">»Jag gör som ni önskar«, sade kungen och ställde sig invid porten, medan hela hären drog ut i enheter om hundra och tusen. </v><v n="5">Kungen befallde Joav, Avishaj och Ittaj: »Ta det varligt med min Absalom.« Och alla hörde hur kungen gav de tre befälhavarna denna order om Absalom.
</v><v n="6">Så drog hären ut ur staden för att möta israeliterna, och slaget stod i Efraimskogen. </v><v n="7">Israels här besegrades av Davids män och led ett svårt nederlag: den dagen stupade 20 000 man. </v><v n="8">Striden bredde ut sig över hela området, och skogen krävde den dagen fler liv än svärdet.
</v><v n="9">Absalom upptäcktes av Davids män. Han hade kommit ridande på sin mulåsna. När den kom in under en stor terebint fastnade han med huvudet i de täta grenarna. Där blev han hängande mellan himmel och jord medan mulåsnan sprang vidare. </v><v n="10">En av männen fick se honom och rapporterade till Joav att han hade sett Absalom hängande i en terebint. </v><v n="11">Joav frågade mannen: »Om du såg honom, varför slog du inte ihjäl honom på stället? Det skulle jag gärna ha gett dig tio siklar silver och ett bälte för.« </v><v n="12">Mannen svarade: »Om jag så blev erbjuden tusen siklar silver skulle jag inte kunna bära hand på kungens son. Vi hörde ju alla hur kungen sade åt dig och Avishaj och Ittaj: Var rädda om min Absalom. </v><v n="13">Skulle jag då svika honom? Ingenting undgår kungen, och du skulle säkert lämna mig i sticket.« — </v><v n="14">»Jag kan inte stå här och slösa tid på dig«, sade Joav. Han tog med sig tre spjut och stötte dem i bröstet på Absalom, som ännu var vid liv där han hängde i terebinten. </v><v n="15">Sedan kom tio män, Joavs väpnare, och omringade Absalom och stack ihjäl honom.
</v><v n="16">Joav lät stöta i horn, och då slutade soldaterna att förfölja israeliterna, eftersom Joav hade gett order om halt. </v><v n="17">Absaloms kropp tog de och slängde i en stor grop i skogen och kastade upp ett väldigt stenröse över honom. Israeliterna flydde, var och en hem till sig.
</v><v n="18">Absalom hade medan han levde låtit resa en stod åt sig i Kungadalen. »Jag har ju ingen son som kan föra mitt namn vidare«, sade han. Därför gav han sitt namn åt minnesstenen; ännu i denna dag heter den Absaloms pelare.</v><v n="19">Achimaas, Sadoks son, bad att få springa till kungen med bud om att Herren hade fällt sin dom och räddat honom från hans fiender. </v><v n="20">Men Joav svarade: »I dag får du inte vara budbärare. En annan gång kan du vara det, men inte i dag när kungens son är död.« </v><v n="21">Och Joav sade åt en nubier att bege sig till kungen och tala om vad han hade sett. Nubiern bugade sig för Joav och sprang. </v><v n="22">Men Achimaas envisades: »Det får bli som det vill«, sade han, »låt mig också springa, efter nubiern.« — »Vad skall det tjäna till, min son«, sade Joav, »det kommer ingen att tacka dig för!« — </v><v n="23">»Det får bli som det vill, jag springer i alla fall«, upprepade Achimaas, och Joav lät honom springa. Han tog vägen över Jordanslätten och hann före nubiern.
</v><v n="24">David satt inne i porten då vaktposten, som hade gått upp på taket till stadsporten, fick se en ensam man komma springande. </v><v n="25">Han ropade ner och varskodde kungen, som svarade: »Om han är ensam måste det vara en kurir.« Medan budbäraren närmade sig </v><v n="26">upptäckte vaktposten ännu en man som kom springande, och han ropade ner i porten: »Det kommer en till, och han är också ensam.« — »Det är en kurir det också«, sade kungen. </v><v n="27">Posten ropade på nytt: »Jag känner igen den förste på hans sätt att springa, så springer Achimaas, Sadoks son.« — »Det är en bra karl«, svarade kungen, »han kommer med goda nyheter.«
</v><v n="28">»Allt väl«, ropade Achimaas till kungen. Sedan föll han ner och hälsade med ansiktet mot marken och fortsatte: »Lovad vare Herren, din Gud, som har prisgivit dem som reste sig mot min herre och konung.« </v><v n="29">Kungen frågade: »Hur har det gått med min Absalom?« Achimaas svarade: »Just då Joav skickade i väg mig var det uppståndelse i lägret, men jag vet inte vad saken gällde.« </v><v n="30">Kungen sade åt honom att gå åt sidan, och han ställde sig att vänta. </v><v n="31">Då kom nubiern. »Jag har goda nyheter åt min herre och konung«, sade han, »i dag har Herren fällt sin dom och gett dig seger över alla som har rest sig mot dig.« </v><v n="32">Kungen frågade: »Hur har det gått med min Absalom?« Nubiern svarade: »Som det gick för honom, så må det gå för alla dina fiender och dem som reser sig mot dig, herre konung.« </v><v n="33">Då blev kungen häftigt upprörd. Han gick upp i kammaren ovanför porten, och han grät och ropade: »Absalom, min son, min son! Absalom, min son! Om jag ändå hade fått dö i stället för dig! Absalom, min son, min son!«
</v></c><c n="19">
<v n="1">Joav fick veta att kungen grät och klagade över Absalom, </v><v n="2">och för hela hären blev segerns dag till en sorgedag när de hörde att kungen var så förtvivlad över sin son. </v><v n="3">Männen smög in i staden likt soldater som skamset smyger in efter att ha flytt ur striden.
</v><v n="4">Kungen hade höljt sitt ansikte och klagade högt: »Absalom, min son! Absalom, min son, min son!« </v><v n="5">Då gick Joav in till honom och sade: »I dag har du fått alla dina män att känna skam, alla dessa som har räddat livet på dig och dina söner och döttrar, dina hustrur och bihustrur. </v><v n="6">Du älskar dem som hatar dig och hatar dem som älskar dig. Du har visat att varken officerare eller soldater har något värde i dina ögon. Jag förstår nu att om Absalom hade varit vid liv, så hade det kvittat dig lika om alla vi andra varit döda. </v><v n="7">Gå nu ut till dina män och få dem på humör igen. Annars kommer inte en enda att vara hos dig i morgon, det svär jag vid Herren. Och den olyckan blir värre än allt ont du varit med om i hela ditt liv.« </v><v n="8">Då reste sig kungen och gick ner och satte sig i porten. Alla fick veta att han satt där och samlades framför honom. Israeliterna hade flytt, var och en hem till sig. </v><v n="9">Runt om i stammarna gick de nu till rätta med varandra: »Det är kungen som har räddat oss undan fienden och befriat oss från filisteerna. Nu har han flytt för Absalom och lämnat landet. </v><v n="10">Men Absalom, som vi smorde till kung över oss, har fallit i striden. Varför nämner då ingen ett ord om att hämta kungen tillbaka?«
</v><v n="11">När kung David fick höra vad som sades bland israeliterna lät han skicka bud med prästerna Sadok och Evjatar till de äldste i Juda och fråga: »Varför skall ni vara de sista att hämta kungen tillbaka? </v><v n="12">Ni är ju mina bröder, av samma kött och blod som jag — varför skall ni då vara de sista att hämta kungen tillbaka? </v><v n="13">Och säg till Amasa: Du är ju av mitt kött och blod. Gud må straffa mig, nu och framgent, om inte du hädanefter skall vara min överbefälhavare i stället för Joav.« </v><v n="14">På det sättet fick David alla i Juda på sin sida, och folket skickade bud till honom att komma tillbaka tillsammans med sina män.
</v><v n="15">Då vände kungen tillbaka, och när han nådde fram till Jordan hade judeerna kommit till Gilgal för att möta honom och föra honom över floden.
</v><v n="16">Benjaminiten Shimi från Bachurim, Geras son, gav sig samtidigt med judeerna hastigt ner för att ta emot kung David, </v><v n="17">och han hade med sig tusen man från Benjamin. Siva, han som tjänade Sauls familj, hade före kungen skyndat ner till Jordan tillsammans med sina femton söner och tjugo tjänare, </v><v n="18">och de gick över vid vadstället för att hjälpa kungens familj över och för att uppfylla alla hans önskningar. Just som kungen själv skulle ta sig över floden kom Shimi, Geras son, och kastade sig ner inför honom </v><v n="19">och bad: »Herre, lägg mig inte till last vad jag har förbrutit. Tänk inte på det onda din tjänare gjorde då du lämnade Jerusalem, glöm det, min konung! </v><v n="20">Jag vet med mig att jag har felat, det är därför jag i dag har kommit som den förste av Josefs ätt för att ta emot min herre och konung.« </v><v n="21">Då ingrep Avishaj, Serujas son: »Förtjänar inte Shimi döden, han har ju förbannat Herrens smorde?« </v><v n="22">Men David svarade: »Vad har ni Serujasöner med det här att göra? Skall ni sätta er upp mot mig? Ingen israelit skall mista livet denna dag, då jag har fått visshet om att jag är Israels kung.« </v><v n="23">Och kungen sade till Shimi: »Du skall icke dö«, och han bekräftade sitt löfte med en ed.
</v><v n="24">Sauls sonson Mefivoshet hade också kommit ner för att möta kungen. Hans fötter och skägg var ovårdade, och han hade inte tvättat sina kläder alltifrån den dag då David bröt upp till dess han återvände välbehållen. </v><v n="25">När han nu kom från Jerusalem för att möta kungen sade denne: »Varför följde du inte med mig, Mefivoshet?« — </v><v n="26">»Herre konung, min tjänare bedrog mig«, svarade Mefivoshet. »Jag tänkte sadla min åsna, så att jag kunde följa dig ridande — jag är ju halt. </v><v n="27">Min tjänare har baktalat mig inför min herre konungen. Dock: du är som Guds ängel, gör vad du finner bäst. </v><v n="28">Hela min släkt hade inget annat än döden att vänta av min herre konungen, men du gav mig plats bland dem som äter vid ditt bord. Med vad rätt skulle jag kunna begära något mer av dig?« </v><v n="29">Kungen avbröt honom: »Det räcker! Nu bestämmer jag att du och Siva skall dela ägorna.« </v><v n="30">Mefivoshet svarade: »Han får gärna ta alltsammans, nu när min härskare och konung har kommit välbehållen hem.«
</v><v n="31">Barsillaj från Gilead hade kommit ner från Rogelim och följt kungen till Jordan för att ta avsked av honom när han gick över floden. </v><v n="32">Barsillaj var mycket gammal, åttio år. Det var han som hade sörjt för kungens uppehälle i Machanajim; han var nämligen mycket förmögen. </v><v n="33">Kungen sade till honom: »Följ med mig till Jerusalem, så skall jag sörja för dig där.« </v><v n="34">Men han svarade: »Jag är alldeles för gammal för att gå med dig upp till Jerusalem. </v><v n="35">Jag är åttio år nu och kan inte längre skilja på bättre och sämre. Inte känner jag smaken på mat och dryck, och inte heller har jag någon glädje av sångare och sångerskor längre. Varför skulle jag då ligga min herre och konung till last i fortsättningen? </v><v n="36">Jag hade gärna följt med dig över Jordan, men någon belöning skall du inte ge mig. </v><v n="37">Låt mig vända tillbaka, så att jag får dö i min hemstad, där min far och mor ligger begravda. Men här är din tjänare Kimham, låt honom följa med dig, min herre och konung, och gör för honom vad du finner bäst.« — </v><v n="38">»Kimham får följa med mig«, sade kungen. »Och vad du finner bäst skall jag göra för honom. Jag gör vad du än begär av mig.« </v><v n="39">Så gick folket över Jordan. Kungen dröjde kvar och kysste Barsillaj och tog farväl av honom. Barsillaj återvände hem, </v><v n="40">medan kungen for över till Gilgal tillsammans med Kimham.
Hela Judas folk och hälften av Israels hade följt kungen över Jordan. </v><v n="41">Men nu kom alla israeliterna till honom och klagade: »Varför har våra bröder från Juda fått lägga beslag på kungen och hämta över dig hit, dig och din familj och alla dina närmaste män?« </v><v n="42">Då svarade judeerna: »Därför att kungen är en av oss. Vad är det ni retar er på? Har vi låtit kungen försörja oss eller har vi skaffat oss några andra fördelar?« </v><v n="43">Israeliterna svarade: »Vi har tio gånger större del i kungen än ni, och dessutom har vi förstfödslorätten. Ni har ingen anledning att se ner på oss. Det var ju vi som först förde på tal att hämta tillbaka vår kung.« Men judeerna tog till hårdare ord än israeliterna.
</v></c><c n="20">
<v n="1">Nu dök det upp en ondsint man från Benjamins stam, Sheva, Bikris son. Han lät stöta i horn och ropade:
Vi har ingen del i David,
inget gemensamt med Jishajs son.
Vänd hem, alla Israels män!
</v><v n="2">Då lämnade alla israeliterna David och slöt sig till Sheva, Bikris son. Men judeerna höll fast vid sin kung och följde honom från Jordan till Jerusalem.
</v><v n="3">När David kom hem till Jerusalem lät han stänga in de tio bihustrur som han hade lämnat att se till palatset. Han sörjde för deras uppehälle, men han rörde dem aldrig. De hölls inspärrade till sin död och levde som om de varit änkor.
</v><v n="4">David gav nu Amasa befallning att samla krigsfolket i Juda. Han fick tre dagar på sig, sedan skulle han inställa sig hos kungen. </v><v n="5">Amasa började genast båda upp männen i Juda, men det drog ut över den fastställda tiden, </v><v n="6">och då sade David till Avishaj: »Nu blir Sheva, Bikris son, farligare för oss än Absalom var. Ta mina män och sätt efter honom, innan han lägger under sig några befästa städer och gör det besvärligt för oss.« </v><v n="7">Efter Avishaj följde Joavs folk, vidare kereteerna och peleteerna och så alla kämparna. De drog ut från Jerusalem för att förfölja Sheva, Bikris son.
</v><v n="8">När de hade hunnit till den stora stenen i Givon mötte de Amasa. Joav höll ett svärd i handen, dolt under kläderna. Men utanpå, i en skida vid höften, hade han ett annat svärd. Han drog det och lät det falla till marken. </v><v n="9">»Hur står det till, min broder«, sade han till Amasa och grep honom med höger hand i skägget för att kyssa honom. </v><v n="10">Amasa var inte på sin vakt mot svärdet som Joav höll i handen, och Joav stötte det i buken på honom, så att inälvorna rann ut på marken. Den stöten räckte: Amasa var död. Joav och hans bror Avishaj fortsatte att förfölja Sheva, Bikris son.
</v><v n="11">En av Joavs män stod vid Amasas kropp och ropade: »Den som är Joavs vän och håller på David, han skall följa Joav!« </v><v n="12">Amasa låg mitt på vägen, nersölad av blod. När mannen märkte att soldaterna stannade släpade han undan Amasa från vägen ut på fältet och kastade ett klädesplagg över honom, eftersom alla som såg honom hejdade sig. </v><v n="13">När kroppen flyttats bort från vägen fortsatte alla och följde efter Joav i jakten på Sheva, Bikris son.</v><v n="14">Sheva drog från stam till stam genom hela Israel tills han nådde Avel Bet-Maaka; hela hans släkt hade samlats och följt honom. </v><v n="15">Joav och hans folk tågade mot Avel Bet-Maaka och belägrade honom där. De kastade upp en belägringsvall mot staden innanför den yttre muren, och hela hären arbetade på att rasera innermuren. </v><v n="16">Då ropade en klok kvinna inifrån staden: »Hör på, hör på! Säg till Joav att han kommer hit, så att jag får tala med honom.« </v><v n="17">Joav steg fram, och kvinnan frågade: »Är det du som är Joav?« — »Ja«, sade han. »Hör på mig, herre«, bad hon. »Ja, jag hör«, svarade Joav. </v><v n="18">Kvinnan sade: »Förr i världen hette det att man skulle be om råd i Avel. Och sedan var saken avgjord. </v><v n="19">Vi hör till de mest fridsamma och trofasta i Israel, och nu vill du ödelägga denna stad, denna moder i Israel. Varför vill du förgöra Herrens egendom?« </v><v n="20">Joav svarade: »Inte vill jag förgöra och förstöra, långt därifrån! </v><v n="21">Det är i stället så att en man från Efraims bergsbygd, Sheva, Bikris son, har gjort uppror mot kung David. Utlämna honom, bara honom, så drar jag bort från staden.« — »Hans huvud skall kastas ut till dig över muren«, sade kvinnan. </v><v n="22">Sedan gav hon folket detta kloka råd, och de högg huvudet av Sheva, Bikris son, och kastade ut det till Joav. Han lät då stöta i horn, hären upplöstes och var och en gick till sitt. Joav själv återvände till kungen i Jerusalem.</v><v n="23">Joav var överbefälhavare, och Benaja, Jojadas son, förde befälet över kereteerna och peleteerna. </v><v n="24">Adoram förestod tvångsarbetena, Joshafat, Achiluds son, var kansler </v><v n="25">och Sheva kunglig sekreterare. Sadok och Evjatar var präster. </v><v n="26">Också Ira av Jairs ätt var präst hos David.
</v></c><c n="21">
<v n="1">Under Davids regering utbröt en hungersnöd som varade i hela tre år. David rådfrågade Herren, och Herren svarade: »Blodskuld vilar på Saul och hans släkt för de givoniter som han dödade.« </v><v n="2">Då kallade kungen till sig givoniterna. De tillhör inte israeliterna utan är en amoreisk folkspillra. Saul hade i sitt nit för Israel och Juda försökt utrota dem, trots den ed som israeliterna hade svurit. </v><v n="3">Nu frågade David givoniterna: »Vad skall jag göra för er, hur kan jag gottgöra det som skett, så att ni häver förbannelsen över Herrens land?« </v><v n="4">Givoniterna svarade: »Mellan oss och Saul och hans släkt är det inte en fråga om silver och guld och inte heller om att döda en israelit vilken som helst.« David frågade: »Vad vill ni då att jag skall göra?« </v><v n="5">De sade: »Mannen som anställde förödelsen bland oss och som hade planer på att helt utrota oss inom Israels gränser — </v><v n="6">lämna ut sju av den mannens ättlingar så att vi får hugga dem i stycken inför Herren i Givon, på Herrens berg.« David gick med på deras krav, </v><v n="7">men han skonade Sauls sonson Mefivoshet, Jonatans son, eftersom David och Jonatan, Sauls son, hade slutit ett förbund inför Herren. </v><v n="8">Däremot tog han de båda söner som Rispa, Ajas dotter, hade fött åt Saul, nämligen Armoni och Mefivoshet, och vidare de fem söner som Sauls dotter Merav hade fött åt Adriel från Mechola, Barsillajs son. </v><v n="9">Han utlämnade alla dessa åt givoniterna, som högg dem i stycken på berget inför Herren. Alla sju miste livet på en gång; de dödades under de första skördedagarna, i början av kornskörden.
</v><v n="10">Rispa, Ajas dotter, bredde ut sitt säcktyg på klippan och stannade där från början av skörden ända till dess regnet från himlen strömmade ner över kropparna. Hon tillät inte himlens fåglar att röra dem om dagen och inte de vilda djuren om natten. </v><v n="11">När David fick reda på hur Rispa, Sauls bihustru, hade handlat </v><v n="12">lät han hämta Sauls och hans son Jonatans ben från Javesh i Gilead. Invånarna där hade rövat bort kropparna från torget i Bet-Shean, där filisteerna hade hängt upp dem efter segern över Saul på Gilboa. </v><v n="13">David hämtade alltså Sauls och Jonatans ben från Javesh, och även benen efter de sönderstyckade samlade man ihop. </v><v n="14">Sauls och hans son Jonatans ben lades i den grav där Kish, Sauls far, låg i Sela i Benjamins land. Allt skedde enligt kungens befallning, och sedan lyssnade Gud till bönerna för landet.</v><v n="15">Det blev åter krig mellan filisteer och israeliter, och David och hans män drog ner för att strida mot filisteerna. En gång när David var utmattad </v><v n="16">blev han tillfångatagen av Benov, en ättling till Rafa. Han hade en bronslans som vägde fem kilo och bar ett nytt svärd. Benov tänkte döda David, </v><v n="17">men Avishaj, Serujas son, kom till undsättning: han slog ner filistén och dödade honom. Då sade Davids män: »Svär att du aldrig mer drar ut i strid med oss. Du får inte släcka Israels lampa.«
</v><v n="18">Efter en tid utkämpades åter en strid med filisteerna vid Gov, och Sibbekaj av Hushas släkt dräpte då Saf, som var av Rafas ätt. </v><v n="19">Ännu en strid utkämpades med filisteerna vid Gov, och Elchanan från Betlehem, Jairs son, dödade då Goljat från Gat, vars spjutskaft var tjockt som en vävbom. </v><v n="20">Ytterligare en strid utkämpades vid Gat. Där deltog en jättelik man med sex fingrar på var hand och sex tår på var fot, sammanlagt tjugofyra; också han var ättling till Rafa. </v><v n="21">Han hånade och utmanade Israel men blev nerhuggen av Jonatan, son till Davids bror Shima. </v><v n="22">Dessa fyra var ättlingar till Rafa i Gat, och de stupade alla för David och hans män.
</v></c><c n="22">
<v n="1">Detta är den sång som David sjöng till Herren när Herren hade räddat honom från alla hans fiender och från Saul.
</v><v n="2">Herre, min klippa, min borg och min räddare,
</v><v n="3">min Gud, berget som är min tillflykt,
min sköld och mitt starka värn,
min fristad och mitt skydd,
du som räddar mig undan våldet.
</v><v n="4">Till Herren, den högtlovade, ropade jag,
och jag blev räddad från mina fiender.
</v><v n="5">Dödens bränningar brusade kring mig,
förödelsens stormflod skrämde mig.
</v><v n="6">Dödsrikets snaror omgav mig,
framför mig väntade dödens fällor.
</v><v n="7">I min förtvivlan klagade jag för Herren,
ropade jag till min Gud,
och han hörde min röst i sitt tempel,
mitt rop nådde fram till hans öra.
</v><v n="8">Då skakade jorden och skälvde,
himlens grundvalar darrade,
vacklade under hans vrede.
</v><v n="9">Från hans näsborrar utgick ett rökmoln,
från hans mun förtärande eld.
Han sprutade glöd och brand.
</v><v n="10">Himlen vek han undan och steg ner
med töcknet under sina fötter.
</v><v n="11">Han red på keruben, han flög,
han svävade fram på vindens vingar.
</v><v n="12">Han dolde sig i mörkrets tält,
i molnens fuktiga massor.
</v><v n="13">I glansen kring honom
glödde gnistrande bränder.
</v><v n="14">Herren dundrade från himlen,
den Högste lät höra sin röst.
</v><v n="15">Han sköt sina pilar vida omkring,
han lät blixtarna ljunga.
</v><v n="16">Havets bädd kom i dagen
och jordens grundvalar blottades
för Herrens rytande,
för hans vredes stormvind.
</v><v n="17">Från höjden fattade han min hand
och drog mig upp ur djupa vatten.
</v><v n="18">Han räddade mig från mäktiga fiender,
från motståndare som var starkare än jag.
</v><v n="19">De anföll mig på min olyckas dag,
men Herren kom till min hjälp.
</v><v n="20">Han förde mig ut i frihet,
han räddade mig, ty han älskar mig.
</v><v n="21">Herren lönade min rättfärdighet,
mitt rena och skuldlösa liv,
</v><v n="22">ty jag har hållit mig till Herrens vägar
och inte avfallit från min Gud.
</v><v n="23">Alla hans bud har jag haft för ögonen
och aldrig överträtt hans lagar.
</v><v n="24">Fläckfri var jag inför honom,
jag vaktade mig för att synda.
</v><v n="25">Därför lönade Herren min rättfärdighet,
mitt rena liv inför honom.
</v><v n="26">Mot den trogne är du trofast,
du är redlig mot den redlige.
</v><v n="27">Den rene möter du med renhet,
den svekfulle med list.
</v><v n="28">Du upprättar det förnedrade folket,
men de högmodiga kuvar du.
</v><v n="29">Du är min lampa, Herre,
min Gud gör mitt mörker till ljus.
</v><v n="30">Med Guds hjälp störtar jag fram mot muren,
med dig stormar jag över vallen.
</v><v n="31">Guds väg är utan brist,
Herrens ord är utan slagg.
Han är en sköld för alla som flyr till honom.
</v><v n="32">Vem är Gud utom Herren,
vem är en klippa utom vår Gud?
</v><v n="33">Gud rustar mig med styrka,
så att jag vandrar den rätta vägen.
</v><v n="34">Han gör mig snabbfotad som gasellen
och ger mig fotfäste på bergen.
</v><v n="35">Han lär mig krigets hantverk,
lär mig att spänna kopparbågen.
</v><v n="36">Du gav mig din räddande sköld,
du hörde min bön och min makt blev stor.
</v><v n="37">Du gjorde vägen fri framför mig
och gav stadga åt mina steg.
</v><v n="38">Jag förföljde mina fiender och hann upp dem,
jag vände inte förrän jag förintat dem.
</v><v n="39">Jag krossade dem helt och hållet.
De kunde inte resa sig,
de låg där under mina fötter.
</v><v n="40">Du rustade mig med styrka för striden
och tvang angriparna på knä inför mig.
</v><v n="41">Mina fiender drev du på flykten,
deras motstånd kunde jag krossa.
</v><v n="42">De ropade, men ingen räddare fanns,
de ropade till Herren, men han svarade inte.
</v><v n="43">Jag malde dem till stoft,
jag trampade ner dem som smuts på gatan.
</v><v n="44">Du räddade mig från folkens angrepp.
Du satte mig till hövding över folken,
okända folkslag blev mina tjänare.
</v><v n="45">Främlingar kröp för mig
och lydde min minsta vink.
</v><v n="46">Främlingar bleknade
och kom darrande ut ur sina fästen.
</v><v n="47">Herren lever! Lovad vare han, min klippa,
och upphöjd min Gud, min räddare,
</v><v n="48">han som ger mig hämnd på mina fiender
och lägger folken under mina fötter!
</v><v n="49">Du låter mig undkomma fienden,
du rycker mig undan angriparen
och räddar mig från våldsmän.
</v><v n="50">Därför tackar jag dig, Herre, bland folken
och lovsjunger ditt namn.
</v><v n="51">Stora segrar skänker Herren åt sin konung,
han handlar trofast mot sin smorde,
mot David och hans ätt för evigt.
</v></c><c n="23">
<v n="1">Detta är Davids sista ord.
Så talar David, Jishajs son,
så talar han som den Högste har upphöjt,
han som Jakobs Gud har smort till konung
och som Israels värn håller kär.
</v><v n="2">Herrens ande talar genom mig,
hans ord är på min tunga.
</v><v n="3">Jakobs Gud har talat,
Israels klippa har sagt mig:
Den styr sitt folk rättvist
som styr det i fruktan för Gud.
</v><v n="4">När dagen gryr och solen går upp,
en morgon utan moln,
då spirar gräset efter regnet
i solens strålar.
</v><v n="5">Så väl är det ställt med min ätt inför Gud,
med mig har han slutit ett evigt förbund,
vars löften han troget håller.
Min välgång och allt jag har lust till
skall Gud låta spira som gräset.
</v><v n="6">Men ogärningsmän är som törnet man kastar:
man tar inte i det med handen,
</v><v n="7">bara med redskap av järn eller trä,
och bränner det sedan i elden.</v><v n="8">Detta är namnen på Davids kämpar:
Jishboshet av Hakmons släkt var den främste av de tre. Han svängde sin stridsyxa över 800 fiender, fällda på en och samma gång. </v><v n="9">Därnäst kom Elasar, son till Dodo av Achoachs släkt; han var en av de tre kämparna. Han var med David vid Pas Dammim, där filisteerna hade samlats till drabbning. Israeliterna drog sig tillbaka, </v><v n="10">men Elasar höll stånd och högg in på filisteerna ända tills hans hand domnade och var som fastvuxen vid svärdet. Herren gav dem en stor seger den dagen, och när hären vände tillbaka och följde Elasar var det bara för att plundra. </v><v n="11">Den siste av de tre var Shamma, Ages son, från Harar. Filisteerna hade en gång samlats vid Lechja, och där fanns det ett fält med ärter. Israeliterna flydde för filisteerna, </v><v n="12">men Shamma fattade posto mitt på fältet och försvarade det och nedgjorde fienderna. Så gav Herren en stor seger.
</v><v n="13">En gång i början av skörden gick de tre ner till David i Adullams grotta, samtidigt som en avdelning filisteer var lägrad i Refaimdalen. </v><v n="14">David var då i sitt bergfäste, medan filisteerna hade en förpost vid Betlehem. </v><v n="15">David greps av längtan och sade: »Den som ändå kunde få lite vatten från brunnen vid stadsporten i Betlehem!« </v><v n="16">De tre kämparna tog sig då igenom filisteernas läger, hämtade upp vatten ur brunnen vid Betlehems stadsport och tog med tillbaka till David. Men han vägrade att dricka det och utgöt det som dryckesoffer åt Herren. </v><v n="17">»Herren bevare mig för att göra något sådant«, sade han. »Inte kan jag dricka de mäns blod som har satt sina liv på spel!« Och han ville inte dricka. — Detta var de tre kämparnas bedrifter.
</v><v n="18">Avishaj, son till Seruja och bror till Joav, var ledare för de trettio. Han svängde sitt spjut över 300 fällda fiender. Han hade stort anseende bland de trettio; </v><v n="19">han var mer berömd än någon av dem och blev deras anförare. Ändå kunde han inte mäta sig med de tre. </v><v n="20">Benaja, Jojadas son, från Kavseel var en tapper man som utförde stora bragder. Han högg ner de båda sönerna till Ariel från Moab, och det var också han som en snöig dag steg ner i en brunn och dödade ett lejon. </v><v n="21">Vidare fällde han en jättelik egyptisk man. Egyptern var beväpnad med ett spjut, men Benaja gick emot honom med en påk, ryckte från honom spjutet och dödade honom med det. </v><v n="22">Detta var Benajas, Jojadas sons, bedrifter, och han vann stort anseende bland de trettio kämparna </v><v n="23">och var mer berömd än någon av dem. Ändå kunde han inte mäta sig med de tre. David gav honom befälet över sin livvakt.
</v><v n="24">Asael, Joavs bror, hörde till de trettio, liksom Elchanan, Dodos son, från Betlehem, </v><v n="25">Shamma från Harod, Elika från Harod, </v><v n="26">Heles från Pelet, Ira, Ickeshs son, från Tekoa, </v><v n="27">Avieser från Anatot, Sibbekaj av Hushas släkt, </v><v n="28">Salmon av Achoachs släkt, Mahraj från Netofa, </v><v n="29">Helev, Baanas son, från Netofa, Ittaj, Rivajs son, från Giva i Benjamin, </v><v n="30">Benaja från Piraton, Hiddaj från Nachale Gaash, </v><v n="31">Avi-Alvon från Arava, Asmavet från Bachurim, </v><v n="32">Eljachba från Shaalvon, Jashen från Gison, Jonatan, </v><v n="33">Shammas son, från Harar, Achiam, Sharars son, från Arar, </v><v n="34">Elifelet, Achasbajs son, från Maaka, Eliam, Achitofels son, från Gilo, </v><v n="35">Hesro från Karmel, Paaraj från Arav, </v><v n="36">Jigal, Natans son, från Sova, Bani av Gads stam, </v><v n="37">Selek från Ammon, Nachraj från Beerot, som var väpnare åt Joav, Serujas son, </v><v n="38">Ira av Jeters släkt och Garev av Jeters släkt </v><v n="39">samt hettiten Uria. Trettiosju man allt som allt.
</v></c><c n="24">
<v n="1">Herrens vrede blossade åter upp mot israeliterna, och han eggade David mot dem. »Du skall räkna folket i Israel och Juda«, sade han. </v><v n="2">Kungen befallde Joav och hans officerare: »Far runt till alla Israels stammar, från Dan till Beer Sheva, och håll mönstring, så att jag får veta hur mycket folk jag har.« </v><v n="3">Joav svarade kungen: »Må Herren, din Gud, låta dig, herre konung, med egna ögon se hur folket blir hundra gånger större än nu. Men varför vill du tvunget ha en mönstring, herre konung?« </v><v n="4">Joav och befälhavarna måste böja sig för kungens vilja och gav sig av för att verkställa mönstringen.
</v><v n="5">De gick över Jordan och började med Aroer och staden nere i dalen och fortsatte sedan mot Gads område och till Jaser. </v><v n="6">Därifrån drog de vidare till Gilead och hettiternas land, mot Kadesh till, och nådde fram till Dan och Ijon. Efter att ha vikit av mot Sidon </v><v n="7">kom de till Tyros fästning och till hiveernas och kanaaneernas städer och drog slutligen söderut till Beer Sheva och den del av Negev som tillhör Juda. </v><v n="8">Då hade de genomkorsat landet i dess helhet och var efter nio månader och tjugo dagar tillbaka i Jerusalem, </v><v n="9">där Joav redovisade resultatet av mönstringen för kungen: Israel kunde ställa upp 800 000 vapenföra män och Juda 500 000.
</v><v n="10">Men efteråt förebrådde David sig att han hade låtit räkna folket, och han sade till Herren: »Jag har begått en svår synd. Herre, förlåt din tjänare den orätt han har gjort — det var en stor dårskap.« </v><v n="11">När David steg upp följande morgon hade Herrens ord kommit till profeten Gad, kungens siare: </v><v n="12">»Gå till David och säg till honom: Så säger Herren: Tre ting har jag i beredskap åt dig; välj ett av dem, så skall jag låta det drabba dig.« </v><v n="13">Gad kom till David och frågade: »Vilket föredrar du: att det i tre år blir hungersnöd i ditt land eller att du i tre månader måste vara på flykt undan fienden som förföljer dig eller att det i tre dagar blir pest i ditt land? Tänk noga efter vilket svar jag skall lämna honom som har sänt mig.« </v><v n="14">David svarade: »Jag är i svår vånda. Men låt oss falla i Herrens händer, eftersom hans barmhärtighet är stor; i människors händer vill jag inte falla.«
</v><v n="15">Då lät Herren pesten drabba Israel; den varade från morgonen fram till den utsatta tiden. 70 000 israeliter dog, från Dan till Beer Sheva. </v><v n="16">Men då ängeln sträckte ut sin hand mot Jerusalem för att sprida död i staden, ångrade Herren det onda och sade till ängeln som spred död bland folket: »Det är nog! Dra tillbaka din hand!« Herrens ängel var då vid jevusén Aravnas tröskplats. </v><v n="17">När David såg ängeln som dödade folket sade han till Herren: »Det är jag som har syndat. Det är jag, herden, som har gjort orätt. Men dessa mina får, vad har de gjort? Låt straffet drabba mig och min familj.«</v><v n="18">Samma dag kom Gad till David och sade: »Gå upp på jevusén Aravnas tröskplats och res ett altare åt Herren!« </v><v n="19">Och David gick, så som Herren hade befallt honom genom Gad. </v><v n="20">När Aravna såg ut och fick se kungen och hans män närma sig gick han ut och hälsade underdånigt </v><v n="21">och frågade: »Varför har min herre och konung kommit till mig?« — »För att köpa tröskplatsen av dig«, svarade David. »Här vill jag bygga ett altare åt Herren, så att den hemsökelse som drabbat folket upphör.« </v><v n="22">Då sade Aravna: »Tag den, min herre och konung, och offra vad du finner för gott. Här är boskap till brännoffret och tröskslädar och ok till bränsle. </v><v n="23">Allt detta ger Aravna åt sin konung.« Och han tillade: »Må du behaga Herren, din Gud.« </v><v n="24">Men kungen sade: »Nej, jag vill köpa det av dig och betala för det. Jag vill inte frambära ett offer till Herren, min Gud, som inte har kostat mig något.« Så köpte David tröskplatsen och boskapen för 50 siklar silver. </v><v n="25">Där byggde han sedan ett altare åt Herren och frambar brännoffer och gemenskapsoffer. Då lyssnade Herren till bönerna för landet, och hemsökelsen som drabbat Israel upphörde.

</v></c></b></bible>